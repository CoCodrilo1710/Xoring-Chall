Desenez o dimineata pe pielea proaspata
miez din noapte-alunecata pe diguri
bucatile de gheata ca sangele prin venele cave
cocteil explodat in patul din fier forjat
Surpriza din perna in care tipatul meu a
intarziat - atat cat sa cheme insectele veninoase
strecurate in buzunarele unui trup
carbonizat de canicula dragostei.
E dimineata in care pierd sirul lunilor anilor
straniu rujul meu deseneaza - /sau danseaza? -
pe marsul radioului crapat de anunturi funebre
voci perverse se dezbraca oamenii toti dezbraca
invelisurile umbrelor - hainele imparatilor -
raiurile aprind lumina intr-o dimineata
pe care o desenez cu rujul pe pielea proaspata
pe maduva pe nervul pe circumcizia pe
inima pe tampla si pe talpa
omului insecta...
Minciunile alinta de la glezne
pana la buze urcusul strigatelor pastrate in saci de
plastic...monitorizarea spatiilor locuite,
lacuite, prafuite, saturate de cutite infipte
trofee in patul din fier inrosit de miscarile
prea iuti, de tensiunea arterelor
legate direct - metal pe metal - de traseele
strabatute de falange prin intersectia
camerei de forta - deja vu refuzat
refulat - adunat in cazarma rosie
a unei dimineti desenate pe pielea
proaspata a evadarii.
Ca un ac de scorpion sfarsitul venea...
A fost un sfarsit instantaneu,
cand dragostea se facea ruine,
cand pierdeam placerea de a goni
prin nesfarsite, crunte nopti
iar unul din ochii mei
cauta tristetea prin valuri de abur
si miros de tamaie.
A fost un sfarsit asteptat...
Lumina se imprastia prin cartile asezate pavaza,
lovea cu particule de pace peste
tot ce construisem din cuvinte.
Dragostea pretindea viata si moartea.
Celalalt ochi ma pazea imi apropia vazul
de gust si auzul de pipait
mana imi tremura, cu gratie capata
miscarea dirijorilor de pasari,
cu trasaturi necunoscute treceam de dincolo
spre n-am habar
rasucind trupul de la jumatate, luminandu-mi ochii
din culoarea sangelui.
Animalul imprastiat in zeci de insecte cantatoare
ca-ntr-un mars strabatea arterele talpilor
urcand pe fiecare deget - victorii rasplatite cu
fiecare ac infipt.
Ametitorul cant ritma cu rictusul gurii
larg deschise;
urlau prin ea... ruine...
ruine infloreau sub flori de cactusi treptele
pe care se straduia trupul sa-si salveze viata
in palma deschisa pentru ultimul semn.
Ca un ac de scorpion
sfarsitul venea.


Tie ti-a harazit puterea, tie ti-a daruit
vase pline de mirodenii s-au spart in jurul tau,
Brate te-au invaluit, trupuri necunoscute
au incremenit in asteptare.
Tie ti-a preamarit fiinta, tie ti-a hotarat
vieti minunate s-au istovit in aerul tau
glasuri ti s-au alaturat in cantari
Armate de copii in vis s-au topit - lumanari
Pamantul ti-a dat radacini - uriase sfori
sa te legi de el
Tie ti-a cantarit viata sa stii cat sa ceri
celor ce vor visa lumina,
Femeile sterpe ti-au inganat chipul si te-au adorat,
Mortii ti-au multumit cu tacerea
si s-au intrebat cine esti, cu ce iti hranesti
hienele mintii, cu ce sange ademenesti ura?
In ce fel treci viata prin moarte?
Eu te-am simtit doar o data - atunci
dincolo de intamplari in aerul
care te respir
Pe spinarile ei traversau alte generatii
parca aveau mii de picioare
translucide - conductori luminosi plini de lichide,
Lasau urme si ace in pernutele creierului meu.
Coplesit de atata lumina si neliniste, sangele
circula fara intersectii, girator, incat ochii mei
transmiteau semnale de trecere:
Rosu -rosu- rosu intermitent!
Pe spinarea mea traversau siruri de sudoare,
cosmarul porilor
ea, noaptea scorpion, innopta in fiecare nerv,
spaima culcandu-se cu capul in dreptul sternului
povestea asta de groaza, soptita usor, insotita
de echipa de zgomote a imaginatiei
se alinia la startul mortii.
Noaptea vorbea in somn si n-aveam cui sa o arat,
pe bratele ei ma culcasem intr-o imagine simpla.
Ma descurcam greu cu mine
Ea, noaptea scorpion, ma admira.
Am cercetat cu mai mult timp in urma o schita de aproximativ 34 de pagini a Sonatei pentru pian si violoncel op. 26 nr. 2, schita care precede cu cateva luni manuscrisul definitivat al lucrarii [1]; datarile initiala si finala ale schitei sunt "3-4 martie 1935" (sfarsitul partii I) si "24 aprilie (27 iunie) 1935" (sfarsitul partii a IV-a). Ceea ce mi-a atras imediat atentia in acest manuscris a fost faptul ca pe una dintre paginile partii I a sonatei, dar separata de textul compozitiei prin incercuirea cu o linie groasa in creion, apare, transcrisa de mana lui Enescu, o hore lunga din volumul Volksmusik der Rumanen von Maramures de Bela Bartok; deasupra textului folcloric copiat compozitorul noteaza: "Hora lunga (Maramures) (Bartok)". Am identificat piesa ca fiind cea cu nr. 23e de la pagina 21 a volumului citat (prima editie a acestuia, Munchen, 1923).

Notatia enesciana este, in sine chiar, de un interes cu totul aparte si iata de ce. Dintre cele doua mari colectii de folclor ardelenesc publicate de Bartok in deceniile 2-3 ale secolului trecut, numai cea bihoreana (editata la Bucuresti in 1913) parea sa fi intrat, in anii interbelici, in atentia catorva compozitori romani. In aceste imprejurari, simpla copiere de catre Enescu, in 1935, a unei hore maramuresene din volumul amintit dovedeste nu numai ca muzicianul a luat cunostinta de existenta si de continutul respectivei colectii, ci si ca aceasta i-a captat interesul, poate si fiindca i-a dezvaluit un folclor cu totul diferit de acela ce ii era cu precadere familiar - muzica lautareasca din vechiul regat. Este semnificativ in plus faptul ca din colectia in cauza Enescu a ales spre a o copia o piesa parlando rubato din specia doinei, si nu o melodie apartinand unei alte specii, desi colindul, jocul, cantecul, de pilda, sunt la fel de bine reprezentate in volum. Ne gasim asadar in fata unei optiuni probante dincolo de orice dubiu a atractiei compozitorului pentru lumea parlando rubato-ului folcloric, optiune prin ea insasi tulburatoare, inainte de a ne intreba daca abrupta aparitie in manuscrisul enescian a acestui insert are sau nu legatura cu compozitia al carei curs il intrerupe.

Cateva cuvinte despre locul in care e amplasata, in manuscrisul enescian, "hora lunga" copiata de Enescu din volumul Bartok. Insertul se face pe primele 4 portative ale paginii 21 din schita partii I, iar in proximitatea lui imediata, adica la finele paginii 20, compozitorul face o noua insertie: el strecoara sub indicatia "3e partie" un fel de schita preliminara, comprimata pe un singur portativ, a intregii miscari lente (Andantino cantabile, senza lentezza) a sonatei; sumarul bruion continua si se incheie pe portativele inferioare ale paginii 21, cu semnatura autorului si mentiunea "Bucarest, ce 1er Avril 1935". Avem de-a face cu o notatie de tip aide-memoire, cu o "stenograma", ar spune Cornel Taranu, cu o anticipare aproape criptica in schematismul ei a schitei complete a partii a III-a a sonatei, schita ce va debuta abia pe pagina 35 a manuscrisului si va fi incheiata abia la 18 aprilie 1935. Semnarea si datarea, in ciuda caracterului sau eliptic, a acestei "pre-schite" a partii a III-a denota clar ca pentru compozitor ea a avut o importanta particulara.

Recapitulez faptele in ordinea lor cronologica: Enescu copiaza "hora lunga" in timp ce se afla in plin lucru la partea I a sonatei, adica cel mai tarziu in primele 2-3 zile din martie 1935; la 1 aprilie, deci la aproape o luna de la incheierea primei parti, dar inainte de a-si incepe lucrul la celelalte (fiindca cea mai timpurie dintre urmatoarele datari este 8-9 aprilie, pentru o "pre-schita" a partii a IV-a), compozitorul asterne rapid pe hartie ebosa pe portativ unic a partii lente; o face insa nu oriunde, ci "inghesuind" notatia respectiva pe spatiile ramase libere din imediata apropiere a locului din manuscris in care copiase horea maramureseana.

Mi-am pus desigur din primul moment intrebarea daca prezenta extrasului folcloric maramuresean in schita sonatei lui Enescu este sau nu intamplatoare. Spre gasirea unui raspuns m-a condus tocmai ciudata invecinare a "horei lungi" copiate de Enescu cu "stenograma" celei de-a 3-a parti a lucrarii. O legatura intre cele doua exista intr-adevar; ea consta in subtilele corespondente pe plan intonational ce se stabilesc intre textul folcloric si solo-ul de violoncel cu care se deschide partea lenta a sonatei. In substanta expozeului violoncelistic se decanteaza, sub forma catorva microstructuri ce il intretes de la un capat la altul, ceea ce compozitorul a retinut, selectat, filtrat si "re-valorizat" in chipul cel mai personal cu putinta din monodia folclorica; filiatiile sunt pe cat de reale, pe atat de inaparente, de libere, de straine oricaror norme de "imprumut folcloric" (astfel incat cine se va astepta sa recunoasca numaidecat horea maramureseana in pagina enesciana va fi probabil dezamagit...). Enescu se regaseste cumva in microcosmosul melodic al horei, ale carei profiluri le "citeste" insa in felul sau si le integreaza atat de firesc propriului sau grai melodic, incat legaturile textuale ale acestui monolog violoncelistic cu un artefact popular ar fi ramas cu siguranta ascunse fara uimitorul "document" care a facut posibila decelarea lor: extrasul folcloric maramuresean alaturat insemnarilor de lucru ale muzicianului in filele schitei sale pentru opus-ul 26 nr. 2.

Relatia dintre monodia enesciana si cea folclorica (le simbolizez prin E si respectiv F) se infatiseaza ca un sir de corespondente intre cele doua, realizate la nivelul unor structuri melodice generative, a unor pattern-uri melodice; acestea sunt fie 1. identificabile in ambele monodii si actualizate diferentiat in E fata de F, fie 2. identificabile si actualizate numai in E dar sugerate foarte probabil compozitorului de anumite elemente melodice din F. In tabelul proiectat aici am evidentiat, in coloanele din mijloc (II si III), cele 4 seturi de structuri melodice omoloage din F si E, si anume perechile A/A', B/B', C/C', D/D'. Am definit aceste perechi de structuri dupa cum urmeaza (rezum legenda de la sfarsitul tabelului): A/A' - recitativ recto tono; B/B' - terta descendenta + secunda ascendenta; C/C' - pendulare pe sunetele unei secunde; D/D' - "cvartsextacord" virtual vs. real, desfacut. Coloanele laterale ale tabelului (I si IV) cuprind decupaje din cele doua monodii continand actualizari ale entitatilor melodice generative evidentiate in coloanele din mijloc.

Precizez ca examinarea paralelismelor melodice dintre E si F pe care o voi intreprinde mai departe vizeaza aproape exclusiv parametrul intonational - si doar tangential pe cel ritmic - al proceselor de actualizare; este o restrangere voita a investigatiei, determinata de insusi scopul ei, anume relevarea unor "radacini" melodice comune ambelor monodii. Analiza celor 4 seturi de structuri generative (A/A'-D/D') consta in urmarirea fiecaruia dintre termenii respectivelor relatii in una, respectiv in cealalta dintre cele doua monodii, operatie in care ma voi sprijini frecvent pe datele prezentate in tabel.

Relatia A/A'

In piesa folclorica, structura A (recitativ recto tono) se actualizeaza relativ frecvent, pe treptele modale 1, 4, 5 (pentru a nu incarca excesiv tabelul, am exemplificat in prima coloana a acestuia numai recitativul de pe treapta 1); omologa lui A, A' se actualizeaza o singura data, in finalul solo-ului de violoncel (mas. 15-16) ca "recitare" monocordica concluziva pe tonica tonalitatii (tabel, col. III, litera A' si col. IV, masurile finale).

Relatia B/B'

In textul folcloric, B are cele mai numeroase aparitii - 9 in total, dintre care 6 in forma b (adica do-la-si bemol) si 3 in forma bv (adica si bemol-do-la-si bemol. Profilurile in cauza sunt oarecum "uzuale" in melodica enesciana, asadar nimic surprinzator in faptul ca B' are la randul sau cel mai mare numar de prezente (si anume 8) in solo-ul de violoncel (tabel, col.III, litera B'). Aproape fascinant este insa faptul ca Enescu pare sa fi retinut aparitia de 3 ori in "hora lunga" (in portativele 2, 4, 7 ale acesteia) a sintagmei melodice formate prin repetarea lui b (b+b) deoarece creeaza un pandant voalat al acestei triple aparitii in monologul violoncelistic: entitatea melodica b'+b' este intr-adevar de 3 ori expusa aici, sub diferite infatisari melodico-ritmice, repetitia din piesa folclorica fiind inlocuita cu reluarea variata a sintagmei si/sau a termenilor ei. Cele 3 momente la care ma refer (reperabile in col. IV a tabelului) sunt urmatoarele: 1. masurile 2-3 - pozitionarea sintagmei pe sunetele la-fa-sol; identitate melodica si ritmica a celor doi termeni; 2. masurile 6-7 - pozitionare pe sunetele fa diez-re-mi bemol (cu insertia unui do 16ime in cel de al doilea termen); neidentitate melodica si ritmica a celor doi termeni (sintagma rezultata putand fi simbolizata prin var.1 b'+ var.2 b'); 3. masurile 13-14 - revenire la pozitionarea initiala, pe sunetele la-fa-sol dar inglobarea acestui profil intr-o configuratie mai ampla, anume la-fa-sol-do-re, expusa repetitiv din punct de vedere melodic, variat din punct de vedere ritmic; ceea ce implica fireste si neidentitatea in plan ritmic a celor doi termeni ai entitatii b'+b'.

Relatia C/C'

In monodia folclorica, celula c1 (si bemol-la-si bemol) pe care am selectat-o ca structura apartenenta clasei C, nu are, de fapt, nici pondere nici autonomie melodica, ea este o brodare a ultimului sunet din b sau din bv. Dar atat c1 cat si c2 - adica dubla pendulare pe sunetele si bemol-do, pe care e cladit recitativul din portativul 6 al horei - actualizeaza un pattern dintre cele mai caracteristice si melodicii enesciene, anume balansul pe doua sunete alaturate, indefinit repetat. Din nou asadar datul folcloric interfereaza o "uzanta" melodica enesciana (sau invers!). In solo-ul de violoncel, balansul de secunda se actualizeaza cel mai pregnant in masura 5 si in masurile 14-15 (tabel, col. III, litera C'), atunci cand respectivelor pendulari (simbolizate prin c'2) le revine o functie de incheiere fie a unei anumite etape a discursului, fie a acestuia in intregul sau.

Relatia D/D'

Am convenit sa desemnez clasele de structuri D si D' prin sintagma "cvartsextacord desfacut" nu in virtutea unei origini armonice (obligatorii) a respectivelor profiluri, ci pe temeiul similitudinii lor cu proiectiile pe orizontala ale acordului 6/4. Comparand profilurile "cvartsextacordice" - 7 la numar - din monodia enesciana (tabel, col. III, litera D') cu cele 3 momente melodice care includ urcari sau coborari ale vocii pe intervale de cvarta sau de cvarta si sexta din "hora lunga" (tabel, col. I si II-litera D) apare evident ca acestea din urma nu au, in textul folcloric, corporalitatea structurala pe care cele dintai o au in textul enescian. In timp ce in solo-ul de violoncel profilurile in cauza au o identitate tematica puternica, aproape emblematica, in discursul folcloric ele apar ca niste entitati melodice "rupte", discontinue, intervalele ce le "compun" tinand de articulatii melodice diferite si fiind indeobste comandate de mecanismele fizio-psihologice de elan/relaxare ale intonarii vocale la inceputul sau sfarsitul unor versuri cantate. In ciuda acestor deosebiri, probabilitatea ca profilurile D' din textul enescian sa-si aiba originea (si) in profilurile D din textul folcloric mi se pare demna de luat in considerare. O data mai mult Enescu "citeste" liber datul folcloric, in acest caz configuratiile "virtuale", cum le-am denumit, din familia D, si in primul rand configuratia re-solSsi bemol (simbolizata in tabel prin d1) "sunandu-i" nu disjunct, ci legat, conjunct, ca niste micro-agregate melodice care ii vor starui probabil in memorie si ii vor influenta configurarile melodice proprii.

In legatura cu prezenta horei maramuresene copiate de Enescu in schita Sonatei sale op. 26 nr. 2 as mai formula o ipoteza. Este foarte posibil ca ideea compunerii partii a IV-a a lucrarii, cu a sa indicatie "a la roumaine", sa i se fi ivit compozitorului in urma transcrierii textului de doina din colectia maramureseana. Ca lucrul este plauzibil o dovedesc tot notatiile din schita sonatei. La o examinare atenta a paginilor 21 si 22 (pagini ce alcatuiesc fata si verso unei file) am descoperit ca in timp ce in capul paginii 21 este copiata "hora lunga", exact pe verso, adica la inceputul paginii 22 apare schitat, pe portativ unic, inceputul partii a IV-a, sub indicatia "final a la roumaine Allegretto piacevole". Acest fragment este separat de textul schitei partii I (care ocupa restul paginii 22) prin incercuirea cu o linie groasa in creion, aidoma liniei cu care fusese incercuita "hora lunga" pe pagina 21. Sa mai reamintesc de succesiunea - de asemenea graitoare - a datarilor din manuscris: 3-4 martie - la finele partii I; 1 aprilie - la sfarsitul pre-schitei pe portativ unic a partii a III-a; 8-9 aprilie - la finele pre-schitei, tot pe portativ unic, a partii finale (pre-schita pe care autorul o continua, incheie si dateaza, "strecurand-o" pe spatiile libere ale altor pagini ale manuscrisului).Toate celelalte datari din manuscris sunt ulterioare acestora, ca si cum odata incheiata prima miscare a Sonatei, prioritara pentru compozitor ar fi fost fixarea esentialului partilor ei declarat sau subiacent "romanesti".

Voi incheia cu o scurta rememorare a "traseului" pe care l-am urmat si a convingerilor care m-au calauzit in demersul de fata. Punctul sau de plecare l-a constituit enigmatica prezenta in schita sonatei enesciene a extrasului folcloric maramuresean. Incredintata de existenta unor conexiuni intre acesta si solo-ul de violoncel din partea a III-a a sonatei, confruntandu-ma insa cu caracterul cvasi-criptic al respectivelor legaturi, am inteles ca relevarea lor nu poate fi facuta decat din perspectiva puternicei subiectivitati creatoare enesciene. As spune ca valorile pe care compozitorul le-a decelat in piesa folclorica au fost acelea cu care valorile propriului sau melodism au "interactionat" in chipul cel mai intim. Enescu "dialogheaza" in fond nu cu textul folcloric DAT al doinei maramuresene ci cu acela pe care, din necesitati interioare imperioase, l-a destructurat, proiectandu-l intr-un alt orizont de creativitate decat cel originar. Am intalnit urmatoarea caracterizare succinta data de Stefan Niculescu primei parti, intitulata "Hora lunga", din Sonata pentru viola (1994) de Ligeti: "...e vorba desigur despre o muzica absolut personala si moderna in care modelul horei ardelenesti este perceput ca o structura de adancime (subl.n.) si nicidecum ca un superficial sau exotic citat folcloric" [2]. Enescu anticipa cu aproape 6o de ani gestul componistic al lui Ligeti. "Modelul horei ardelenesti", declarat dar probabil general din compozitia lui Ligeti, este, in solo-ul de violoncel enescian, unul nedeclarat, in schimb (si in mod paradoxal) individualizat, chiar identificabil. Legaturile de ordin morfologic, mai mult sau mai putin demonstrabile prin analiza, dintre monodia enesciana si horea maramureseana nu sunt insa decat indiciul "palpabil" al unei relatii de adancime, relatia ce se stabileste - am vazut - intre datul melodic folcloric si melodismul "absolut personal" al lui Enescu.
In cele care urmeaza voi interpreta, cu referire la George Enescu, cateva elemente tinand de ceea ce psihanalistii numesc in mod curent fixatie prenatala, aceasta avand ca posibila faza ulterioara fixatia, complexul si/sau dependenta maternala. Iar pentru inceput ma voi referi la fixatia geofizica si geoculturala lui Enescu. Ideile de geofizic si geocultural vor fi atinse in termeni de timp si spatiu.

Cu privire la timp si istorie reala, Enescu n-a fost prea profund captat de istoriile, povestile, evenimentele sau numele romanesti. El a preferat o conexiune universala, transnationala, gasind una foarte buna in subiectul mitului antic grecesc al lui Oedip. Desi n-a avut o speciala apreciere pentru un anumit moment al istoriei reale, a avut totusi o mare tendinta pentru temele paseiste. Cand era vorba de muzica programatica, subiectele biblice, legendare sau antice erau proxime inimii sale. Totusi el a preferat si subiectele mai putin istorice, anume cele utopice, legendare sau mitologice, ori a recompus scurte scenarii imaginare (precum cel din Vox Maris) menite sa retina doar samburele unei idei mitice emotionante. Iar cand nu asemenea utopic-idilice miteme apareau, el evoca umbra emotionala si fenomenologica a propriei copilarii (precum in suitele Sateasca si Impresii din copilarie, sau Sonata a 3-a pentru pian si vioara).

Cat despre spatiu (determinarea geofizica), "locul" terestru preferat al lui Enescu nu era neaparat ceva bine determinat national si politic, desi el facea calde referinte la peisajul nativ, din nordul Moldovei. Daca e sa vorbim de o conditionare geofizica, atunci ea trebuie identificata in sensul ei cel mai literar si imediat, drept dependenta fata de locul natal si fata de pamantul fizic. La finele vietii, Enescu exprima regrete pentru a nu fi ramas un taran si pentru ca nu poseda nici macar o palma de pamant. Taranul care nu fusese niciodata a iesit din culisele unor doruri sau frustrari subconstiente, iar Enescu marturisea nostalgia de a fi fost un simplu (utopic, idealizat, idilic) agricultor. Profound conectat cu originea sa geofizica, si-a dorit repatrierea si inhumarea in solul natal. Toate aceste fixatii dovedesc un sentimentalism de formatie romantica.

Pentru Enescu, Patria e mai degraba o Matrie, un fel de glie in al carei san sau ventru e de revenit si de "ascuns" perpetuu. Oricum, intre bizareriile de imaturitate istoriografica si de ignoranta psihologica pe care le aud de multi ani de zile, una din cele mai amuzante se refera la "patriotismul" lui Enescu. Cata cerneala de doua parale demagogic-patriotarde n-a curs in ultimii cincizeci de ani pe tema asta!... Cat lobby nu s-a facut pentru demonstrarea "fetei umane" a comunismului nationalist roman, mai ales rascitandu-se declaratii si diplomatii legate de intentia lui Petru Groza de a-l aduce pe Enescu in tara. Iar valurile iscate in favoarea transferului osemintelor lui Enescu in Romania mi s-au parut, totdeauna, ridicole. Toate acestea, deoarece Enescu a iubit Romania in sensul intimist si irational al dependentei fata de glia natala si din cauza extensiei la nivel mental al unei fixatii nevrotice cu obiect fizic-teritorial si social localizat exact. In rest, Enescu a fost un cosmopolit perfect, care se simtea bine si autentic nu doar in limba romana, si pentru care universalismul existarii si comunicarii prin muzica nu era doar un moft metaforic. El revenea mereu din cutreierul lumii (coarda muzicala regasind stadiul de repaus), nu fiindca ar fi profesat vreo exaltare sau ideologie de tip nationalist-patriotic. Pentru el, Romania era oamenii pe care-i cunoscuse si de care era legat, geo-energetismul concret al peisajului moldovean, institutiile culturale, satul si taranul sau lautarul ca vedenie nostalgica (adica un fel de vaga, sentimental-imaginara Romanie eterna, care iarasi nu era ceva etnografic, ci tablou din visul personal al copilariei revizuite idilic). Toate acestea aveau prea putin in comun cu ce s-a impus prin comunism. Pe de alta parte, Enescu datora imens casei regale si aristocratiei romanesti, cremei evreimii si a masoneriei, lumi ce vor fi fost toate fie alungate, fie exterminate de catre noua ordine romana din tara. Revenirea lui Enescu in respectiva Romanie concreta si colaborarea sa in favoarea sistemului comunist ar fi insemnat tradarea lumii careia ii datora destul de mult si de care fusese atat de legat. Nu insistentele diasporei mai mult sau mai putin de stirpe nobila l-au retinut pe Enescu in Franta, ci, poate chiar inaintea bolii, capacitatea sa de a-si sugruma sentimentalismul de origine peizana, bunul simt de a sta alaturi de exilata lume care l-a format, de a o reprezenta pe aceasta mai degraba decat ranversata ordine sociala din Romania. Este dincolo de orice indoiala ca Enescu ar fi dorit sa moara in tara natala, ca declaratiile sale in acest sens au fost de sinceritate totala, iar daca evenimentul s-ar fi petrecut aici, ingroparea sa in Romania ar fi fost cel mai firesc lucru. Dar asa cum s-a comportat istoria, Enescu a murit acolo unde i se implinea, firesc si nobil, destinul. Omenirea larga ii merita postumitatea poate la fel de bine ca Romania, iar faptul ca aceasta postumitate e diasporica nu se datoreaza decat Romaniei. Si daca mormantul lui Enescu ramane la Paris, asta e bine pentru toata lumea. Poate, doar, cu exceptia visarilor sfasiatului suflet al lui Enescu din perioada sentimentalei sale antumitati. Numai ca in lumina eternitatii, acest gen de antumitate personala nu prea conteaza.

In ciuda posibilitatii de a alege integrarea in paradigmele noi si imens variate, care se ofereau si se garantau cu mare generozitate la inceputul secolului 20, alegerea lui Enescu a fost destul de conservatoare. Atasat aristocratiilor, a trait in paradigma integrarii in crepusculul unui sistem periclitat, agonizant, dramatic. A crescut rasfatat de cercurile aristocratice si a preferat relatia de basm a curtii regale, deoarece aceasta consuna fixatiei sale a-cronice, anistorice. Nobila prin alianta, educatie, autoeducatie si alegere, Maria Cantacuzino a intruchipat mult din nobletea indragita de Enescu si a constituit supremul obiect al dezirului sau intim si social. Atasamentul lui Enescu fata de nobilime si fata de nobila sa iubire trebuie interpretate si ca motive ce continua firesc fixatia sa prenatala si maternala. La finele vietii marturisea ca singurul lucru care contase pentru el fusese inelul de aur al iubirii si nuntii, dovada de infailibil sentimentalism. O asemenea fixatie caracterizeaza un spirit marcat si formatat romantic, ca si un subconstient din tipologia orientarii spre orizontul prenatal, matern si ataraxic.

Se stie, pasiunea lui Enescu fata de Maria Cantacuzino a fost criticata si dispretuita de multi atat in timpul vietii lui Enescu cat si in posteritate. Dependenta sa fata de partenera "de-o viata" a fost si inca e neinteleasa de multi. Maria a fost un temperament dominant, care cucerise inima artistului si avea o mare putere de inraurire asupra lui. Retinerea multora fata de aceasta relatie avea ceva din aversiunea publica dezvoltate in epoca impotriva lui Carol al II-lea, al Romaniei, sau a lui Edward VIII, al Angliei, care au compromis institutia monarhica dedicandu-se unor femeii socialmente nepotrivite, casatorindu-se cu ele in cele din urma. Acelasi "orb" atasament, care ignora rezistenta sociala, a caracterizat si viata intima a lui Enescu. Suntem insa, cu biografia lui Enescu, in epoca romantismului, fie el intarziat, prelungit, agonic si poate chiar decrepit (cum este prima jumatate a secolului 20), femeia apare atat ca dezir si idealizare idilica totale, cat si ca matroana autoritara (adica patronand sau impunand dependenta). Gratie unui asemenea complex, de egala adorare si submisie, idealizare si dependenta, s-au remarcat scandalurile regilor mentionati adineaori, care renunta la tron de dragul, cum va spune Enescu, "inelului de aur". [25] Asemenea cazuri sunt exemplare pentru fixatia psihomentala - fata de o femeie cu puteri dominatoare - similara fidelitatii sentimentale care l-a caracterizat si pe Enescu. Prin urmare, dependenta biografica a lui Enescu fata de iubita si sotia lui se explica si prin faptul ca marea doamna a inaltei societati avea ceva autoritar si dominator, adica matriarhal, in temperament. La profilurile psihologice de tip Enescu, maternalul, matriarhalul si matrimonialul se inlantuiesc. Adica, fixatia maternala se prelungeste sau se transfera in dependenta fata de dominatia matriarhala, finalizata la randul sau in dezirul sau ambitia matrimoniala. Conditia de prunci eterni ii determina pe acesti egali sentimentali si vanituosi sa practice dezinteres fata de perpetuarea carnala, fata de progenitura. Enescu il identifica pe Oedip si prin desprinderea de obstescul biologic. Impusa, compromiterea sau ratarea biologico-sociala a lui Oedip devenise, la Enescu, una liber consimtita. Singurul trup pe care inconstientul sau il doreste este acela al mamei, ulterior al matroanei-sotii, dincolo de care ramane sa se deruleze doar propriul, narcisisticul "vis", plus creatia imateriala a acestuia (muzica).


Paradigme muzicale

Emotivitatea, hipersensibilitatea, sentimentalismul sunt afectari ce indoaie fiinta in favoarea candorii si a tandretei, a efeminarii, abandonului sau submisiei. De fept, sentimentalismul e o forma de atasament-dependenta fata de produsul sau marca emotivitatii. Obiectul dependentei emotiv-sentimentale a romanticului poate deveni femeia, iar atunci compozitia muzicala dedicata femeii ca obiect al dezirului adorator-erotic poate merge de la schitarea unor miniaturi lirice, vocale sau vocal-instrumentale (precum liedul romantic), pana la elaborarea de esafodaje ample (precum Simfonia Fantastica a lui Berlioz, care nu e decat emfatic-bombastica narativizare muzicala a dezirului si frustrarii erotice).

Femeia ca omagiu si flirt eternizat este un aspect ce poate fi identificat in multe comportamente "muzicale". [26] Voi mentiona doar practica romantica a dedicarii unor piese, cele precizate de compozitori si publicate sub titlul partiturii, gest care in mod rarissim mentiona nume de barbati, cel mai adesea pomenind muze inspiratoare. Enescu a dedicat si el multe lucrari femeilor carora le datora recunostinta sau amor, si inclusiv amintirile sale, publicate sub semnatura unui jurnalist, se deschid cu: "Doamnei George Enescu, Principesa Cantacuzino, respectuos omagiu!" [27] In felul acesta, intreaga viata a unui om era rezumata si pusa sub zodia sau patronajul unei doamne.

Pentru Enescu muzica are functia cantecului de leagan, e instrument al efeminarii si al sedarii, rolul ei de "a domoli spiritele" fiind opus rolurilor presupuse muzicii de ideologii miscarilor agresiv-virile. Sentimentalismul fundamental al muzicii se vede in finalitatea mai tuturor pieselor lui Enescu, care instaleaza bucolismul unor reverii idilice (suite cu iz infantil-folcloric) sau al unor onirisme basmice si mai ales al extinctiilor ataraxice (Simfonia a 5-a, cu eminescianul cor De-oi adormi curand). Pentru Enescu, moartea e paradisul prenatal. Muzica sa e o perpetua reactualizare si reformulare a obarsiilor (tot mai profund sau esentializat intrevazute), o prelungire a "fixatiei prenatale" si a "fixatiei maternale". Iata de ce Enescu discursivizeaza un limbaj marcat atat de o periodica revizitare a inspiratiei primare din folclor, cat si printr-o progresiva distantare de fondul elementelor si caracterelor folclorice.

In legatura cu originalitatea muzicala a lui Enescu trebuie sa se vorbeasca despre dependente geocultrale, in sensul ca elemente ale unei geoculturi anume sunt mai evidente decit amprenta unui spatiu fizic. Acesta este sensul in care muzicologii au vorbit despre inspiratia lui Enescu din folclorul muzical romanesc. Intr-adevar, nu e mai mult romanism in limbajul enescian decat in, la inceput, preluarea rapsodica si dezvoltarea temelor folclorice, ulterior in reinventarea folclorului (scrierea "in caracter" popular romanesc). Totusi, Enescu a retinut din folclor doar reminiscentele cele mai optimiste, ideale, maternal-feminine, tandre, placute, legate toate de copilaria sa muzicala, procesand din elementele lexicale, sintactice si structurale ale folclorului numai ceea ce ar fi ptutut comunica emotii serene, pozitive. In sensul acesta, limbajul inspirat din folclor al lui Bartok e mult mai dramatic. Reconsiderarea folclorului de catre Enescu difera de si contrasteaza cu reconsiderarea efectuata de Bartok: acesta din urma a extras, retinut, exploatat ori reliefat elementele stilistice tari, disonante, dramatice, violente, expresioniste ale folclorului. Exista suferinta si in muzica lui Enescu, doar ca e nu e incifrata, de nesters, in formule muzicale, moduri sau asamblari armonice si timbrice, ci e totdeauna episod de confesiune, de story, care de indreapta intotdeauna spre finalizari impaciuit-luminoase.

Spre deosebire de Bartok, Enescu nu a cautat in muzica taraneasca virilitati, suprematii si unicitati etnocentrice. Enescu n-a cautat nici un fel de puritati sau autenticitati (orice asemenea lucruri fiind, fatalmente, bazate pe intentionalitati sociale si reprezentari politice). El n-a fost oripilat nici de lautarul tigan (precum Bartok), nici de folclorul orasului sau al mahalalei. Enescu a fost cu adevarat apolitic, iar aceasta, din exces de orgolioasa subiectivitate. El nici macar nu a tinut sa faca o "muzica nationala". Daca s-a inspirat din folclor a facut-o nu pentru convingeri sau ideologii tipice curentelor si entuziasmelor vremii. Enescu a fost autonom in subiectivitatea sa, a avut orgoliul sinelui sau abisal, a revenit la folclor fiindca acesta ii marca indelebil psihismul, fiindca acesta ii obiectualiza subconstientul. A scris cum a scris din fidelitate pentru irationalul sau foarte personal si aproape solipsist. Visand liric in limba romana, visa muzical in avataruri de teme amintind sau refuzand folclorul. [28]

Se stie, cel mai comun topos al sentimentalismului este orientalismul, adica exotismul Orientului. Totusi, in cazul lui Enescu, icoana exoticului este mai degraba folclorul romanesc. Acesta a fost detaliul resimtit de criticul care, dupa audierea primei Rapsodii, la numit pe Enescu tigan. Etichetarea rasista provenea din uzajul occidental al termenului tigan drept unul evocand orientalismul. La inceputul secolului 20, tocmai in numele orientalismului erau tiganii "alungati" din muzicile folclorice si populare ale centrului si estului European. [29] Ulterior, tocmai reconsiderarea acestui exotism, a afectarii spontane si a virtuozitatii rubatoului interpretativ il faceau pe Menuhin sa considere lautarul tigan drept cap de pod spre Orientul indepartat, iar Romania tara de popas necesar sau discipolat obligatoriu spre India. [30]

Enescu nu a dezvoltat teme legate de atitudini eroic-belicoase, cuceritoare, virile. N-a apelat la imagini de razboinici sau victoriosi, asa cum respectivele imagini erau traditional concepute, asa cum aparusera ele in libretele wagneriene, asa cum ele erau recompuse de ideologiile militare. Cu toate ca in epoca sa intelectualitatea romana era puternic captata de lumea miturilor marcial-militaristice, Enescu n-a simtit nici o tragere de inima si a evidat mitologiile care erau conectabile sau puteau inspira posibile politici de agresiune. In cultura Romaniei interbelice, o asemenea elaborare politica a fost legenda Mesterul Manole, care fusese evocata de catre legionari intru demonstrarea tendintei sacrificiale a poporului si vointa sa pentru edificari monumentale. [31] Legenda infatisa un erou care isi zidise sotia in ziduri pentru a asigura monumentalitatea si durabilitatea cladirii sale: un gest usor de tradus in idealul nazist al eugeniei, deoarece eroul nu se sacrificase pe sine ci pe tovarasul sau subordonat, vulnerabil. Iar idea sacrificarii crude a Celuilalt, idea calcarii peste sentimentele sau iubirea cuiva, erau pentru Enescu idiosincrazice. De fapt, Enescu a chiar incercat sa lucreze pe legenda mesterului Manole, dar respectivul proiect de opera a fost nu doar neterminat, ci chiar abandonat. Pe de alta parte, Enescu a lucrat cu idea sacrificiului violent, dar nu cu aceea a sacrificarii altuia, din interiorul grupului social dominant, precum camaradul, iubirea, sau alte valori umane. Enescu, mai degraba, s-a legat de idea umilului autosacrificiu, facand-o cruciala intr-una din capodoperele sale tarzii (poemul Vox Maris). De fapt, Enescu s-a simtit mai aproape de Miorita (o poveste folclorica ce fusese si este si azi profund dispretuita de toti ideologii nationalisti, din pricina ideii sale centrale, interpretate - e drept, superficial - ca fatalism, inactiune sau resemnare). La Enescu, Oedipe poarta un soi de mesaj mioritic, fiindca si opera ilustreaza o rascumparare si purificare prin sacrificiu autoimpus sau acceptat. [32] Exista mult sentimentalism in Miorita, asa cum e plin Oedipe de sentimentalism, iar in cele care urmeaza voi insista foarte pe scurt asupra acestei dimensiuni a capodoperei enesciene.

Fara indoiala, Oedipe e o opera sentimental-romantica, dincolo de faptul ca ea este autoportretul (narcisist) al compozitorului insusi. Muzica din Oedipe debuteaza cu un motiv muzical profund, anuntand ca discursul ce vine este egal misterios si tragic. Totusi, ceea ce urmeaza imediat e o poveste foarte idilica: evenimentul-ceremonie familiala a nasterii unui copil serveste drept pretext pentru ilustrarea unei societati armonioase, preafericite, perfecte. Scene lungi de dans se perinda: dulci grupuri de fecioare, aratosi si pasnici voinici si soldati, pastori si alte figuri pastorale, toti fixeaza tema si pe spectatori in mijlocul unei lumi sigure, paternaliste si oarecum paradisiace. Totusi, opera Oedipe e apoi dramatica, tema sa principala e catastrofa, iar daca are ceva eroic, eroicul respectiv este unul de tip spiritual/spiritualizat, mioritic, insemnand iesirea din catastrofa prin gasirea unei scapari asociale si antipolitice, a mantuirii religioase si ataraxice, a intimistei retrageri din istorie, geografie si viata mundana. Astfel ca Enescu isi prelucreaza idealismul, visarea, idilismul in sens soteriologic. Cu referire la moarte, Enescu a fost departe de reprezentarile morbide ale modernitatii; semn al atasamentului geocultural, el a privit si a descris muzical moartea in conditiile vazute atat in Miorita folclorica, cat si in crestinismul popular, adica drept experienta a compensarii utopice, drept revelatie a postumitatii imaginar-spirituale.

Dar, in fond, toate cele spuse pana acum deriva din ceea ce am numit fixatie prenatala si maternala, acestea fiind surse majore ale sentimentalismului, idilismului, hipersensibilitatii si efeminarii devenite marci caracteriale. Din datul unui asemenea profil abisal, tema visului, uitarii si mortii urmeaza firesc, iar Enescu le-a discursivizat in muzica sa cu indestulare. De la vocal instrumentala Doina la Simfonia a V-a, cu mioritica scufundare in matrici si cu adorarea mortii, tulburatoarea Simfonie de camera poate fi perceputa si ca un discurs al intimizarii mortii. De fapt, ca in finalului lui Oedipe, si in lucrarile tocmai citate intalnim ataraxia drept substitut orgasmic, drept dobandire a beatitudinii paradisului prenatal. [33]
Expunerea incearca o redimensionare a profilului enescian din perspectiva actualitatii limbajului componistic. Extragand argumente din consideratiile globale sau analitice semnate, cu autoritate, P.Bentoiu, St.Niculescu, T.Olah, W.Berger, M.Marbe, A.Ratiu, C.Taranu, V.Timaru, O.L.Cosma, Th. Grigoriu, Clemansa Firca etc., intentia autoarei este aceea de a reliefa nobletea caracterului, anvergura cu totul speciala a spiritului de sinteza, ca si noutatea, originalitatea manifestate la toate nivelurile limbajului muzical si implicand toti parametri sonori. Putem vorbi in acest sens, despre o eficienta solutie enesciana de innoire a muzicii secolului 20.

Logica prezentarii tine seama de doua aspecte, unul de ordinul semnificatiilor, celalalt de ordinul tehnicilor componistice de modelare a concretului sonor.

Cautand sa gasesc o matca prezentei mele interventii, am pornit printr-o improspatare a memoriei. Am reascultat astfel muzica si am reluat lectura a peste o mie de pagini de comentariu (din mult mai multele posibile), pagini semnate cu autoritate de generatia profesorilor mei: P.Bentoiu, T.Olah, St.Niculescu, W.G.Berger, M.Marbe, A.Ratiu, C.Taranu, V.Timaru, O.L.Cosma, Th. Grigoriu, Clemansa Firca etc. Asa am reajuns in laboratorul consacrat descifrarii creatiei enesciene.

Ceea ce m-a frapat din capul locului si m-a stimulat, a fost constatarea ca desi plasate la niveluri si la parametri diferiti, exegezele acestea releva deopotriva atat noutatea, originalitatea, cat si spiritul de sinteza al limbajului muzical enescian. Incitata, am renuntat din mers la imboldul adaugarii unor noi date analitice si m-am concentrat asupra coagularii catorva idei cu caracter mai general. Cu alte cuvinte, prin intarirea catorva principale tuse, incerc acum o redimensionare a profilului enescian din perspectiva anvergurii si actualitatii limbajului componistic.

Istoria muzicii ne-a familiarizat cu doua atitudini novatoare: una de schimbare voit radicala; cealalta implinita mai cumpatat, prin nerenuntarea ci dimpotriva, prin asimilarea datelor traditiei. Prima jumatate a secolului 20 ofera un model consacrat: pe termen lung, sugestiile vehementului Schonberg s-au dovedit mai putin roditoare decat cele ale "blandului" Debussy. Pe aceasta a doua pozitie, mai discreta dar nu mai putin eficienta, apreciez ca se plaseaza si limbajul sonor enescian. In acest sens doresc sa readuc in discutie doua aspecte ce tin, unul de domeniul semnificatiilor, celalalt de tehnicile de modelare a concretului sonor.

Ne amintim, Enescu insusi afirma, referitor la semnificatii: "Muzica este un grai in care se oglindesc, fara posibilitate de prefacatorie, insusirile psihice ale omului, ale popoarelor" [34]. Ori fara a se teme de realitatea profunda a fiintei sale, rostindu-se prin sunet cu deplina sinceritate, maestrul lasa sa se intrevada omul asa cum era.

Ne fascineaza nobletea caracterului. Frumusetea sa interioara - afiliata la repere ale perenitatii -, confera operei atributul exemplaritatii: o muzica a luminii, a iubirii, a generozitatii, de autentica vibratie lirica; "un mesaj de dragoste si bunatate, de echilibru si speranta, singular in vremea sa, putand parea chiar anacronic" [35].

Deopotriva omul si muzica sa sunt produse de sinteza, iar creatorul nu se sfieste in a-si dezvalui filiatiile. Clasic si romantic, cum insusi se defineste [36] ca tipologie, asimileaza stilistic sugestiile principalelor orientari ce animau peisajul european la acea data. Atitudinea sa neo-clasica (mai exact neo-baroca) detine si prioritate, prin partitura Suitei a II-a pentru orchestra op. 20 din 1915(!); iar afinitatile de nuanta impresionista se cuvin judecate intr-un context pe-atunci in facere si caruia Enescu ii confera propria varianta. Prin fiecare dintre acestea se manifesta, cu egala autenticitate, bogatia sa spirituala.

De asemenea el reuseste o sinteza viabila intre cultura europeana si cea folcloric-romaneasca [37].

Din aceasta perspectiva, putem aprecia ca atitudinea integratoare a creatiei enesciene devanseaza intrucatva spiritul separatist al timpului, anticipand intr-o versiune convingatoare solutia mixajului specific atat de controversatului post-modernism.

Pe de alta parte, omul si artistul nu s-au complacut in rutina. Pretuind foloasele muncii utile, muzicianul nu s-a cantonat bunaoara in "perioade stilistice" capabile sa-i asigure popularitatea. Ceea ce de pilda la un Stravinsky intalnim ca "perioade stilistice" reprezentate printr-un numar considerabil de opusuri, la Enescu intalnim concentrat chiar si la nivelul cate unei singure lucrari.

Simtul practic l-a determinat sa se fereasca de teoretizari sterile. Exista (spune Wittgenstein [38]) doua cai de a cunoaste: prin explicare sau prin desemnare. Calea explicativa in cele mai amanuntite detalii tehnice (aride si nefolositoare auditoriului) a fost imbratisata - asa cum se stie - de avangarda. Muzician pana in maduva oaselor, Enescu a optat insa pentru cea de-a doua varianta, lasand arta sunetelor sa se prezinte singura; "nu publica o sonata si un volum de explicatii [...]- sfatuia el -, le vei rata pe amandoua" [39].

In acord, procesul sau componistic se petrece pe traseul dinspre afectiv inspre rational. Tocmai in acest proces al scoaterii din ascundere (in sens heideggerian) vede Enescu rostul muncii compozitorului.

Personalitate puternica, a avut curajul de a experimenta pe cont propriu, de a nu se lasa purtat de val, de mode. Refuzand solutia gramaticala a celei de-a doua scoli vieneze (izvorata din calcul exterior, din legitati extra-muzicale), a propus propria solutie, propriul candidat la statutul de "paradigma" (ca sa recurg la terminologia lui Th.Kuhn [40] adusa in planul manifestarii artistice). Asa cum argumenteaza T.Olah [41], aceasta solutie este de o rigoare comparabila solutiei seriale, dar este modelata din interiorul muzicii, este adica incarcata afectiv.

Cu modestie proverbiala maestrul isi justifica nesofisticat atitudinile, optiunile ca de la sine intelese: "...am cautat expresia si stilul care convenea cel mai bine caracterului meu" [42].

Dupa aceste cateva consideratii menite sa evidentieze calitatea emotiei estetice, parasim palierul semnificatiilor spre a ne deplasa discursul asupra catorva dintre caracteristicile ce atesta actualitatea tehnicilor enesciene de modelare a concretului sonor.

In mijlocul proclamatei crize a muzicii secolului 20, ghidat de principii si nu de reguli perisabile, Enescu prefigureaza prin tehnica sa ceea ce numim astazi "orientare arhetipala". Totodata, prin afirmarea rolului structurant acordat fiecarei dimensiuni a sunetului, compozitorul anticipa sensul gandirii muzicale ale celei de-a doua jumatati a veacului 20.

Am sa argumentez.

Plecam de la desemnarea "conceptului melodic dominant" [43], asa cum apare inca din opusuri de tinerete precum Simfonia concertanta op.8, si mergem pe firul multiplelor analize ce pun in evidenta cu lux de amanunte materialul intonational unitar propriu enescian, cu ale sale "obsesii" reperabile de la primele pana la ultimele opusuri, cum ar fi de exemplu oscilatia intre 3m-3M sau celula ST-3m/2+ etc. Mult comentatele celule x, y, z strabat efectiv - dupa cum atesta exegetii - intreaga creatie a artistului [44]. Pe calea abstractizarii gestului creator ajungem insa si mai departe, la constatarea, formulata de P. Bentoiu cu referire la Suita Sateasca op.27 [45], ca nu atat celula melodica cat profilul, "ideea in actiune" este esenta. Ca sa ne rezumam la un singur "profil", amintim de acea castigare progresiva a inaltimii pornind de la baza unui sunet dat identificabila bunaoara in finalul din Suita I op.9, in prima parte din Simfonia I op.13, in partea a doua din Simfonia a 2-a op.17, in finalul din Sonata in fa minor, sau in Cvartetul cu pian op.30 etc.

Asemeni unui leit-motiv distingem, pe de alta parte, impresionanta capacitate de reinvestire cu sensuri diferite, chiar opuse, ale unui aceluiasi material.

De aici o alta particularitate: remarcabila tehnica variationala - cu alte cuvinte apelul la foarte putine elemente tematice, pe care insa muzicianul le combina cu ingeniozitate, intr-o foarte mare diversitate [46]. Putem vorbi in acest sens despre un model propriu: "Maxima distantare expresiva se construieste pe maxima apropiere structurala" [47].

Dar nu numai variatia melodica atrage atentia, ci utilizarea tehnicii variationale la toate nivelurile discursului sonor: ritmic, agogic, timbral etc.

Prin rolul structurant acordat deopotriva acestor dimensiuni, creatia enesciana devine insa nu numai una extrem de complexa, ci si foarte fragila, foarte delicata, dependenta in cea mai mare masura de gestul interpretativ (De aici, ca o consecinta, constatarea ca ea nu suporta versiuni mediocre.)

Deplasand lupa obiectivului pe o virtuala imagine panoramica, in intentia reliefarii trasaturilor caracteristice, desprindem astfel, la nivel ritmic, pe langa variatia continua, particularitatea asimilarii ritmului parlando-rubato [48].

In planul verticalitatilor, retinem ceea ce Tiberiu Olah [49] denumeste "noua consonanta" sau, recurgand la o alta sintagma, "emanciparea consonantei" - in sensul in care aceasta se regaseste si la un Wagner sau Debussy, prin integrarea in zona armoniosului si a altor constructii sonore catalogate pana atunci drept disonante.

Originala si elaborata ni se dezvaluie si scriitura orientat heterofonica, investigata atent si fructificata ulterior in creatia personala de T.Olah, St.Niculescu sau Th.Grigoriu.

O dezamorsare a gandirii muzicale identificam si in privinta spatializarii sunetului, a imaginarii unor trasee pluriplane sau a unor sonoritati percepute global. Poliheterofonia pusa in lumina de studiul mai inainte citat al lui T.Olah [50], isi dezvaluie astfel la randu-i, raportata la teoria lui St.Niculescu despre sintaxa muzicala [51], caracterul anticipativ.

Insemn al rafinamentului componistic de cea mai nobila substanta, statutul constitutiv atribuit timbralitatii se dovedeste, apreciat din perspectiva muzicii secolului 20, de asemenea cu un pas inaintea vremii. Culoarea sonora apare aici indelung slefuita, atat in privinta mixturilor timbrale inedite sau a apelului la compartimente instrumentale mai putin valorificate (precum pasajul incredintat percutiei in "Vox Maris" op.31) [52], cat si al etajarilor, al esalonarilor, al ireprosabilului controlul asupra inteligibilitatii si sugestivitatii sonoritatilor.

Specifica este si finetea determinarilor agogice si de tempo, marturie a unei experiente interpretative de exceptie.

Si nu in ultimul rand merita evidentiata prospetimea formei concepute organic, ecologic, nu ca o schema apriorica ci ca un rezultat, cu valoare de unicat.

In concluzie, prin tehnicile sale de compozitie privite la toate palierele discursului sonor, originalitatea creatiei enesciene pare sa dezvaluie acel sens benefic al limitei la care face trimitere G. Liiceanu [53] atunci cand afirma ca deplina libertate se atinge prin maxima rigoare. Aceasta rigoare nu este, in cazul pe care il comentam, una exterioara, ci una profund muzicala.

Pe de alta parte insa, paradoxul se naste din constatarea ca "Enescu disimuleaza noul printr-un invelis mai mult sau mai putin cunoscut" [54]. Dintr-o asemenea perspectiva imi pare ca se inrudeste cu un Schubert sau Chopin, multa vreme considerati doar genii melodice. Or, privirea la microscop releva, dincolo de aparenta familiaritate a limbajului, o fascinanta noutate.

Invocarea acestor catorva sumare argumente a constituit o cale spre afirmarea ideii ca putem vorbi, in cazul lui Enescu, despre o maiestrita solutie de innoire la toate nivelurile a muzicii secolului 20, ce asteapta smerita si surazatoare, judecata timpului.
In volumul sau "Capodopere enesciene" [97] Pascal Bentoiu scrie, in capitolul dedicat cvartetului op. 22 nr. 2: "Mai mult decat in oricare caz precedent sunt framantat de gandul (devenit certitudine) ca vorbele nu pot spune mai nimic din muzica si destul de putine despre muzica. Aceasta se cere ascultata si iarasi ascultata". In acest paragraf accentul cade pe ascultare, ca mijloc ideal de accedere la intelesul muzicii lui George Enescu.

Nu de putine ori, mai ales in contextul muzicii secolului 20, s-a pus intrebarea daca o muzica a fost scrisa pentru ochi sau pentru ureche; daca, prin urmare, intelesul ei primar a fost "prevazut" de compozitor ca o chestiune de expresie structurala, sau de expresie sonora. Adesea raspunsul a inclinat catre una sau catre cealalta dintre categorii iar, cateodata, catre amandoua. In cazul lui George Enescu impartasesc opinia unui cunoscator ca Pascal Bentoiu, si anume ca este vorba despre o muzica conceputa in primul rand pentru a fi ascultata. Iar daca ducem acest gand mai departe, putem crede ca cea mai lesne cale de intelegere, analiza sau interpretare ei ar fi, prin urmare, calea auditiei.

In efortul de ascultare a muzicii enesciene este binevenita luarea in considerare a cercetarilor din muzicologia recenta [98] privind psihologia auditiei si formarea auzului muzical. In ultimii ani s-a cristalizat o noua disciplina (interesanta atat pentru invatamantul muzical cat si pentru muzicologie) la granita dintre educatia auzului si analiza muzicala, asa-numita analiza auditiva (Horanalyse). Este vorba despre o disciplina inca foarte tanara: ca reper poate fi luat congresul Societatii de teoria muzicii de la Munchen din 2002, unde i-a fost dedicata una dintre sesiuni - aratandu-se prin aceasta actualitatea, dar si noutatea cercetarilor in domeniu. Experimentata in conservatoare si universitati de muzica, analiza auditiva are scopul de a dezvolta capacitatile auditive ale studentilor, in special in confruntarea cu muzica secolului 20. Este incurajat accesul la intelesul muzicii prin ascultarea diferentiata si constienta, cu ajutorul unor metode in continua dezvoltare (dar despre care nu voi intra aici in amanunte) [99].

Ce este analiza auditiva si cum poate ea facilita accesul la intelesul unei muzici, de exemplu partea secunda din cvartetul op. 22 nr 2 de George Enescu? Este vorba in primul rand despre o ascultare concentrata pe anumite repere. Reperele vor fi alese din materialul fundamental al sectiunii, si anume motivele C,D si E (am preluat denumirile din analiza lui Pascal Bentoiu [100]):

Eu numesc motivele C si E "personaje". Atat pregnanta lor, caracterul foarte conturat si contrastant unul fata de celalalt, cat si comportamentul lor de-alungul piesei trimit gandul la alurile unor personaje care intra in scena, se prezinta, intra in dialog unele cu celelalte, cunosc o evolutie dramatica si, la sfarsitul scenei, se retrag. Asocierea tema-personaj, fara sa fie noua in interpretarile muzicologice, mi se pare sugestiva pentru concretizarea imaginii sonore intr-o imagine mentala figurativa, evitand o descriere de ordin tehnic.

Pentru a ramane in zona asocierilor din lumea teatrului, voi numi tema D "tema - decor". Ea exprima intr-un fel fondul (Hintergrund-ul) pe care se grefeaza diferitele evenimente si se dezvolta dialogurile "temelor personaje". Referitor la aceasta tema si Pascal Bentoiu scrie ca "se intinde asemenea unui lintoliu deasupra motivului C", exprimand astfel o sugestie vizuala inrudita.

Temele C,D si E sunt, asadar, posibilele repere ale analizei auditive, pe care se poate construi apoi o strategie a auditiei, adica o metoda prin care ascultatorul sa perceapa atat pilonii fixi (motivele principale), cat si spatiile intermediare, puntile si legaturile dintre ele, maiestrita lor actiune in timpul muzical.

Intr-un cadru de tip didactic, analiza auditiva a acestei piese enesciene se poate exersa urmand o anumita metodologie. O prima intrebare care s-ar pune este: cum pot fi fixate in memorie reperele, temele personaje, pentru a putea fi ulterior, in timpul fizic al auditiei, recunoscute? Din cercetarile intreprinse in domeniu (vezi articolele lui Ulrich Kaiser und Violaine de Larminat), s-ar putea prelua ideea exersarii anumitor intervale sau contururi melodice tipice pentru motivele pilon. De pilda, motivul C ar putea fi sectionat in doua elemente (x,y), care la randul lor ar putea fi exersate fie individual, fie in succesiune. Motivul E, cu intervalica lui sinuasa (vezi in acest context si interpretarile lui St. Niculescu, Pascal Bentoiu si Dorian Varga), poate fi studiat de asemenea fie in varianta integrala, fie redus la esenta intervalica, ca schelet melodic.

In lucrul cu studentii sau cu subiectii participanti la un astfel de exercitiu de analiza auditiva, o anumita insistenta poate cere - de exemplu - cvarta micsorata urmata de cvarta perfecta (Fig. A) sau profilul cromatic ondulat (Fig. B).

Dupa ce travaliul de memorizare al motivelor pilon prin intervalica lor va fi fost incheiat, urmeaza auditia analitica propriu-zisa. Se va urmari acum, cu urechea instruita, desfasurarea dramatica a personajelor: caracterul hotarat al motivului C, tanguirea motivului E, impletirea, dansul lor pe fundalul lui D si retragerea resemnata a amandorura, in tacerea finalului [101]. Pentru verificarea rezultatelor analizei se pot nota, compara si discuta observatiile.

In acest exercitiu de ascultare sunt antrenate trei zone, respectiv activitati ale constiintei: memoria, perceptia si judecata sau prelucrarea informatiilor.

Prin memorie si cu ajutorul ei se retin intervalele pilon. Ea reprezinta totodata fondul pasiv de experiente si cunostinte auditive acumulate, in timp, de ascultator.

Perceptia reprezinta actiunea de deschidere la impulsurile noi, de receptare a semnalelor informationale venite din exterior.

Iar etapa finala este cea a corelarii si prelucrarii impresiilor primite atat din fondul pasiv al memoriei cat si prin procesul activ al perceptiei. Actiunea concertata a celor trei in timpul auditiei poate duce la noi interpretari, hermeneutici si rezultate analitice.

Am sa inchei aceasta comunicare asa cum am inceput-o, si anume cu ideea ca drumul cel mai direct spre muzica lui George Enescu este ascultarea, audierea ei. Stim despre Enescu ca era un muzician cu inzestrari exceptionale, ca cele privind memoria si capacitatile auditive. Disponibilitile innascute de a reda si retine foarte multa muzica le-a dezvoltat de timpuriu la pian si la vioara, dar si prin compozitie. Se stie de asemenea ca doar doua piese au fost scrise de el " doar pe hartie " (Simfonia a 2 a si Suita a 2 a pentru orchestra). Altminteri, cand compunea se servea de pian cu regularitate, ca mijloc de control al sonoritatilor pe care le imagina si le "auzea" ca si cum ar fi fost transmise "din afara" [102], el trebuind doar sa aleaga una dintre variantele "auzite" si sa o cizeleze.

De altfel, inzestrarea auditiva neobisnuita este semnul distinctiv - daca se poate spune astfel - al marilor compozitori. Mai mult decat atat, in marturiile ramase de la Enescu sau de la oamenii care l-au cunoscut, regasim date care vorbesc despre importanta acordata de compozitor memoriei si concentrarii in travaliul componistic. De pilda, intr-una din convorbirile cu Bernard Gavoty spune ca "asculta" muzica ce urmeaza sa o scrie. Iar ideea ca memoria muzicala nu se poate forma decat prin concentrare o gasim in acelasi volum, intr-un text de Stefan Zweig, citat de Enescu la pagina 95.

Revin inca o data la ideea analizei auditive ca mijloc de patrundere in intelesul muzicii enesciene. Noi, muzicologii, avem datoria sa si vorbim despre muzica - intreprindere, dupa cum se vede, dificila. Parafrazandu-l pe Mihail Jora si recunoscand modesta putere a cuvintelor, voi spune ca ne vom sluji in continuare de ele, pentru "a-l cunoaste mai bine pe George Enescu, si pentru a-l iubi mai mult" [103].
"George Enescu s-a dezvoltat prin continuitate directa, si nu prin opozitie, prin antiteza, fata de muzica de la sfarsitul secolului al XIX-lea" [108] - scria Stefan Niculescu la doar trei ani dupa moartea compozitorului. Acest adevar va functiona in muzicologia enesciana ca un postulat, ca un loc comun, ce parea ca nu mai are nevoie de probe si argumentari, desi cercetarile ulterioare s-au concentrat in a-i recupera modernitatea.

Faptul ca savanta sa tehnica de compozitie este rezultatul unor succesive si din ce in ce mai complexe sinteze (ce nu vor depasi in totalitate antinomiile stilistice) este o idee si mai intens vehiculata. Explicatiile s-au focalizat asupra personalitatii si sensibilatii plurivalente a compozitorului (Al. Leahu, P. Bentoiu, D. Dediu), asupra statutului sau de creator apartinand culturilor estice (St. Niculescu), asupra relatiei intime dintre interpretul si compozitorul Enescu (S. Borris). Argumentele de natura estetica, formulate prin raportare la tendintele artei sonore in secolul al XX-lea s-au dovedit viabile, cu extrem de putine exceptii, doar pentru parti, fragmente din compozitiile scrise pana in 1920 - creatia urmatoare, indiscutabil cea mai originala, parand a se corela doar cu ea insasi.

Relationand, interpretand idei emise de prestigiosi muzicologi si valorificand experienta mea de analist, imi propun in aceasta interventie sa aduc cateva argumente in sprijinul opiniei ca tipul de sinteza modelat de creatia enesciana, luata ca intreg, prin inglobarea elementelor traditionale si moderne, nationale si universale, se realizeaza printr-o atitudine componistica si un crez artistic de natura sau filiatie postromantica.

Nivelul cercetarilor si perspectiva temporala permite o rediscutare a semnificatiei termenului de postromantism. In opinia mea, postromantismul este un fenomen estetic si stilistic de ampla sinteza, ce nu se dezintegreaza in deceniul al II-lea al veacului trecut - cum se afirma in tratate si dictionare - odata cu moartea lui Mahler si Skriabin, cu etapa atonala a Scolii Vieneze si cu primele manifestari neoclasice. Aceasta directie va continua si se va dezvolta in paralel, ramificandu-si radacina traditionala prin asimilarea innoirilor primei jumatati a secolului XX, pe care le metamorfozeaza printr-un comportament specific romantic - de esenta subiectiva. Desigur, intr-o perioda supusa inovatilor si prefacerilor, putini compozitori de prima linie apartin acestei tendinte de acumulare gradata: R. Strauss, S. Rahmaninov, A. Honegger, D. Sostakovici, G. Enescu mi se par cei mai reprezentativi.

Semnificativ pentru definirea profilului complex, bazat pe simbioze si polistilism al postromantismului este configurarea sa, din start, de la sfarsitul secolului al XIX-lea ca o cumulare a mijloacelor artistice pur romantice (dramaturgia culminativa, structura ciclica a opusului, functia primordiala a melodiei, programatismul direct sau subinteles), cu cele obtinute din incorporarea folclorului (caracterul rapsodic/mozaicat, functia coloristica a armoniei modale) si cu trasaturi neoclasice (accentuarea coerentei formale, tehnici polifonice imitative). Simfoniile lui G. Mahler, primele creatii ale lui A. Schonberg, Octetul op.7 sau Simfonia a II-a de G. Enescu reflecta aceasta prima etapa de amalgamare a manierelor, in conditiile unui nivel maximal atins de fiecare parametru sonor si de tehnicile de compozitie implicate.

Curentele moderne - impresionismul, expresionismul, neoclasicismul - au redus complexitatea prin extrapolarea si absolutizarea unor zone expresive, prin abstractizare sau simplificare, fiind, in grade diferite, dar in esenta, anti-romantice.

In contextul evolutiei muzicii in secolul al XX-lea, semnificatia pe care o confer postromantismului se suprapune pana la un punct cu una din nuantele estetice disociate de Clemansa Liliana Firca in albia asa-zisului curent neoclasic, (si anume "directia continuarii traditiilor" [109] in care subiectivismul comunicarii domina si cumuleaza diversele tehnici de compozitie) sau cu "noul romantism cu puternice trasaturi clasicizante" [110], descoperit de W. G. Berger in lucrari ca: Mathis der Maler de P. Hindemith, simfonii de Sostakovici si Honegger, Concertul pentru orchestra de B. Bartok. Daca pentru a defini atitudinea unor compozitori ca P. Hindemith sau B. Bartok (care, in anii '40, lasa sa patrunda in stilul lor filonul liric), termenul "neoromantism" este adecvat, acesta nu poate fi asociat cu muzica enesciana. Marele creator roman n-a revenit la romantism, pentru simplul motiv ca nu a fost niciodata anti-romantic. Credinta in sinceritatea expresiei, subiectivismul viziunii sale transpar cu claritate din orice lucrare, indiferent de tehnicile utilizate.

Relatia sa cu tendintele estetice ale primei avangarde a secolului XX, desi a fost supusa unor analize aprofundate, merita comentata in continuare, datorita perspectivei temporale de care beneficiem astazi.

A fost receptiv la subtilitatea sonoritatii impresioniste - dar numai in masura in care percepea o echivalenta intre modalismul romanesc si armonia franceza, intre complexitatea ritmica a figuratiei liniare/plurivocale debussyste si spiritul rubato al improvizatiei folclorice. Astfel ca, in pofida tehnicilor de variatie coloristica prin armonie din Pavana, a consecventei in utilizarea mixturilor armonice disonante din Carillon nocturne [111], a ostinato-ului din finalul Sonatei op. 24 nr. 1 [112], a figuratiei "acvatice" si timbrelor reci de saxofon si celesta din Parau sub luna (Suita Sateasca) - tehnici tipic debussyste -, muzica enesciana nu este spatiala, statica, pur picturala, fragmentata in succesiuni de instantanee. Continuitatea gandului muzical poate fi urmarita, in intensitatea sa subiectiva, prin mijlocirea variatiei melodice - procedeu enescian definitoriu, de esenta romantica, dar a carui particulara punere in pagina dezvaluie si sursa folclorica [113].

Daca momentele de tensiune exacerbata si culminatiile violente din actul al III-lea al operei Oedip pot fi asociate esteticii expresioniste (concentrarile armonice disonante, tehnicile recitativului si de expresivizare diversa a emisiei vocale par a continua sonoritatile din Elektra, din Wozzeck), viziunea artistica generala este diferita, as spune, tributara realismului. Situatiile nu au nimic maladiv sau decadent, eroii nu intra in categoria psihopatilor si alienatilor. Omenescul este potentat pana la dimensiuni zeiesti. Modelarea mijloacelor muzicale se realizeaza dupa criterii traditionale: sugestia este directa, nu moderata de simbol, concept teoretic sau conventie.

Tocmai aceasta estetica (a reflectarii si exprimarii realului), in relatie cu vastitatea si complexitatea subiectului face din partitura operei zona celor mai surprinzatoare interferente stilistice. Muzica descriptiva, de un autentic programatism romantic se combina cu o dramaturgie simfonica ramificata, genurile vocale istorice cu cele mai moderne tehnici ale declamatiei, decupajul pe numere cu mari scene dramatice, scriiturile corale monumentale, oratoriale alterneaza cu simple vocalize colective. Alaturarea si, uneori, osmoza acestor mijloace nu poate fi explicata fara asocierea conceptiei artistice enesciene la ideologia si tehnica postromantismului.

La fel, apropierea lui Enescu de neoclasicism prezinta o nota distincta. Cercetarile recente (ma refer in special la volumul Modernitate si avangarda in muzica ante- si interbelica a secolului XX, semnat de Clemansa Liliana Firca [114]) pun in lumina particularitatile estetice ale atitudii "retrospective", "istoricizante" - ca fiind "deliberata si explicita", orientata spre "obiectivarea expresiei", spre "vointa constructiva" - trasaturi ce caracterizeaza lucrari ale compozitorilor I. Stravinski, P. Hindemith, A. Casella, S. Prokofiev si, am adauga noi B. Bartok (in acest caz avem de-a face cu o sinteza de coloratura neocalsica). Astfel, fara a nega noutatea paginilor neoclasice enesciene in spatiul stilistic european al inceputului de secol, Clemansa Firca limiteaza numarul lucrarilor de acest tip si circumscrie specificitatea lor: "Virtutile principale ale istorismului <> al lui Enescu sunt, totusi, ca si cele ale impresionismului sau, de natura eminamente subiectiva" [115].

De egala importanta mi se pare constatarea, formulata in prelungirea analizei citata mai sus, ca paginile neoclasice (cu exceptia Suitei a II-a pentru orchestra) - asemeni celor impresioniste - sunt inserate in lucrari eterogene stilistic. Coloratura neobaroca a Preludiului la unison, a Bouree-ului din Suita op. 10, a primei miscari din Sonata op. 24, nr.3, caracterul motoric al scriiturii si nota burlesca a expresiei din partea a doua a Sonatei op. 24, nr.1, jocul spiritualizat si subtila parodie din Gamins en plein air (Suita Sateasca) puncteaza momente distincte in semnificatia generala a fiecarui opus, sunt doar componente stilistice ale unor dramaturgii convergente spre finalitati de tip postromantic.

O atentie deosebita in ordinea problematicii acestui comentariu il suscita relatia compozitorului cu folclorul. Daca modalitatile de integrare a melodiilor de cantec si de joc in structura simfonica a Poemei romane si a Rapsodiilor apartin cu certitudine primei etape a sintezei postromantice europene, datorita combinarii echilibrate a procedeelor de alternanta, variatie si dezvoltare, afinitatea lui Enescu pentru un anumit tip de folclor, sublimarea lui in sisteme si principii de constructie par a fi incompatibile cu pozitia sa in perimetrul traditiei universale. Credem, insa, ca tocmai predilectia autorului pentru improvizatia instrumentala lautareasca, in particular, pentru spiritul rubato al expresiei de sorginte folclorica, in general, se intersecteaza cu viziunea artistului romantic, cu increderea sa in libertatea fanteziei, in "refuzul sistematicii" (D. Dediu). Iar daca subscriem la ideea lui Stefan Niculescu, conform careia spiritul rubato nu se materializeaza doar la nivelul palierelor temporale, prin varietatea conductului ritmic si prin agogica fluctuanta ci se infiltreaza in spatiul sintaxelor armonice si polifonice [116], acaparand treptat gandirea componistica, avem imaginea creatorului ce se descopera pe sine in filonul romantic al spiritualitatii romanesti.

Aspectul cel mai convingator al postromantismului enescian este, desigur, constructia ciclica a formei. Asimiland, continuand, uneori cumuland modelele lisztian si frankian, George Enescu reuseste in cateva din lucrarile sale (Octetul op. 7, Simfonia a II-a, Simfonia de camera) originale intrepatrunderi ale macroformei multipartite ciclice cu sonata-poem, asigurand unitatea dramaturgica atat in planul elocventei tematice cat si in cel al structurii de profunzime [117].

Supletea cu care aplica principiul ciclic, prin adaptare la continut si gen (in suite, de exemplu, este difuz [118], limitat), originalitatea tehnicilor de derivare, in parte universale, in parte de extractie folclorica [119], accentuarea infiltrarii principiului variational in spatiul formei dialectice de sonata dar si a tehnicilor asociative, de montaj sonor [120] sunt cateva dintre contributiile enesciene la continuarea si amplificarea modelelor formale postromantice, solutii descoperite in arhitecturile moderne sau/si deduse din substanta melosului popular romanesc.

In concluzie putem vorbi de postromantismul creatiei enesciene doar in conditiile largirii semnificatiei termenului, a perceperii sale ca o etapa de sinteza si deschidere totodata, in care spiritualitatea de esenta romantica este primordiala. Postromantismul reprezinta fundamentul traditional din care s-au dezvoltat culturile nationale moderne, dar in conditiile diversitatii estetice si ale complexitatii mijloacelor ce-i sunt definitorii, numai compozitori de altitudinea lui George Enescu i-au acceptat provocarea.





Surse si arhetipuri in creatia enesciana


Vasile Vasile


Parafrazand o idee a maestrului Stefan Niculescu referitoare la aparitia ulterioara a constiintei polifoniei fata de practica muzicala [121], vom deschide prezentul demers afirmand ca, in mod asemanator, constiinta principiului arhetipal este ulterioara practicii muzicale. In mod concret, abia in ultimul patrar al secolului trecut incep teoretizarile si creatiile muzicale ce-si insusesc si afiseaza deschis si programat principiile arhetipale ca atitudine estetica. Era si o consecinta a lucrarilor lui Carl Gustav Jung: L'ame et la vie, Psychologie de l'inconscient, aparute in 1963, la Paris, respectiv in 1970, la Geneva si a extinderilor principiului in domeniile literare, ale artelor plastice si arhitecturii. Printre preocuparile muzicale romanesti axate pe aceasta tema merita a fi amintite cele ale lui Corneliu Dan Georgescu, interesat de echivalentele muzicale ale arhetipurilor [122], Octavian Nemescu, preocupat de discernerea "adevaratelor structuri arhetipale in muzica" cu reverberatii transcedentale [123], ale lui Corneliu Cezar [124] si Dan Dediu, acesta din urma atras de fenomenologia arhetipala [125] etc. Aceste teoretizari au fost trecute in revista de recenta sinteza a Valentinei Sandu - Dediu [126] si Irinel Anghel [127], care prezinta succint si creatiile muzicale axate pe anumite arhetipuri, apartinand lui Aurel Stroe - arhetipul scarii, Adrian Iorgulescu - viziunea metasilabica, Stefan Niculescu - arhetipul ison si acordarea eterofonica, Corneliu Dan Georgescu - arhetipul major-minor, minimalismul esentializat, Iancu Dumitrescu - arhetipul rezonantei si recuperarea arhaicitatii timbrale, Doina Rotaru - arhetipul glissando si decantarea folclorica, Octavian Nemescu - arhetipul total, toate privite ca modalitati de recuperare a universalitatii.

Dar atractia arhetipurilor in cultura romaneaasca este mult mai veche. Mircea Eliade vorbea despre paradigmele sacre, ca valori absolute, care sunt mult mai complexe si mai concrete fata de patternurile, modelele existente in inconstientul colectiv si transmise prin ereditate socio-culturala, din conceptia lui Jung. Daca la Eminescu si mai ale la Brancusi arhetipul de baza poate fi considerat zborul, la Enescu are prioritate visul, reveria, intoarcerea in edenul copilariei si al naturii. "Unde esti copliarie, cu padurea ta cu tot...? - se intreba retoric si metaforic fiul Ipotestilor si-i vor raspunde reverberatiile de peste ani ale suitei Sateasca si a Impresiilor din copilarie si cuvintele memorabilele incredintate de Enescu lui Gavoty: "Natura mea ma indemna spre o visare continua" [128].

Comuna amandorura, lui Eminescu si lui Enescu, ramane intoarcerea la obarsii, cautarea esentelor intr-o fericita sinteza national - universal si a unor reprezentari anistorice, situate in afara timpului si spatiului, universaliste, inscrise in constelatii spirituale.

"Credinta zugraveste icoanale-n biserici...- afirma Eminescu intuind profundul act spiritual de zugravire a chipurilor divine si Enescu recunostea statutul de reprezentativitate pentru spiritualitatea romaneasca a psalmodiei preotilor, o adevarata intoarcere si la unul si la altul la vremi indepartate, arhaice si totusi omniprezente, confirmand tezele lui Jung despre transcendalitatea arhetipurilor, in cazul de fata al arhetipurilor crestine, cu fondul lor stravechi si prezent in constiinta umanitatii.

Cantecul cocosilor din paginile enesciene nu cumva trebuie privite ca echivalente sonore ale zborului brancusian, iar Coloana infinitului nu poate fi considerata un alt arhetip al carui echivalent ar putea fi mersul sinusoidal al melosului enescian ce-i strabate creatia? Nu cumva spatiul mioritic al lui Blaga isi gaseste o concretizare exceptionala in melodia doinita a fiului Livenilor ?

Daca in ultima parte a secolului trecut principiile arhetipurilor au devenit preocupari deliberate si urmarite cu consecventa de multi muzicieni romani, la Enescu putem vorbi de intuirea geniala a acestora si de o gandire arhetipala prezenta ca la toti marii creatori. Toti acestia au fost atrasi funciar de anumite surse arhetipale, diferite dupa epoca sau dupa mentalitatea acesteia si a neamului din care au facut parte. De la autorul epopeii lui Ghilgames sau de la Homer, admirator al faptelor vitejesti ale vechilor greci, la Shakespeare care a imortalizat cruntele crime de le curtile regilor vremii - extinse in realitate si in alte timpuri si spatii - dar si povestea de iubire a inocentilor indragostiti din Verona si mai departe, la cel care inscrie in perenitate povestea Luceafarului, lumea tracica si medievala romaneasca, sau la Lucian Blaga cu dorul-dor - si exemplele ar putea continua - se intinde o paleta foarte diversa de abordari artistice si de surse arhetipale carora creatorii respectivi le-au sporit semnificatiile. George Enescu nu poate sa fie o exceptie, chiar daca activitatea sa creatoare este dominata de dorinta declarata de a nu se repeta si de a iesi in public doar cu lucrarile considerate de el ca fiind desavarsite.

Sursele si arhetipurile creatiei sale se lasa greu depistate tocmai din cauza acestui credo artistic exemplar, al irepetabilitatii experientei creatoare si de a nu raspunde cantecelor de sirena ale tendintelor epigonice, ele, sursele arhetipale, avand mai curand un vadit caracter implicit decat explicit. In pofida gandurilor incredintate diferitilor gazetari care ii solicitau interviuri, sau a amintirilor radiofonice depanate spre sfarsitul vietii, lui Bernard Gavoty, ulterior incredintate si tiparului, patrunderea in hermeneutica enesciana trebuie sa se bazeze pe investigarea creatiei propriu-zise, deoarece toate declaratiile sale evita in mod programat referirile le aceasta.

Constructia sa sufleteasca si exemplara modestie l-au oprit sa vorbeasca despre propriile lucrari, unele dintre ele considerate de el insusi, neterminate sau neimplinite la nivelul crezului sau artistic. Spre norocul posteritatii, multe dintre acestea au fost salvate la timp si repuse in circuitul interpretativ dupa moartea ilustrului muzician. Dezarmant s-a dovedit in acest sens si indemul sau proverbial "nu va pierdeti in mica istorie" si propria declaratie din perioada apogeului carierei sale: "Oamenii au fost intrigati si agasati, deoarece nu au putut sa ma catalogheze si sa ma clasifice in modul obisnuit Ei nu puteau decide exact carui tip ii apartinea muzica mea..." [129].

Incercarea noastra de a descoperi cel putin o parte a surselor si arhetipurilor creatiei enesciene este pandita de riscul de a introduce in ecuatie anumite elemente care intra in contradictie cu adevarul exprimat de creatorul Octetului, care avea impresia "ca sunt un miner sapand o galerie gata sa se prabuseasca" [130]. Investigatiile noastre au fost insa incurajate de cele precedente semnate de Octavian Lazar Cosma [131], Stefan Niculescu [132], Pascal Bentoiu [133], Romeo Ghircoiasiu [134], Cornel Taranu [135], Vasile Tomescu [136] si de alti enescologi, in demersurile carora am gasit si o parte din elementele necesare consideratiilor ce urmeaza, sau confirmari si clarificari ale acestora. Credem ca se poate vorbi la Enescu de cel putin doua doua tipuri de surse si arhetipuri: 1 - conceptuale, cu rasfrangeri directe sau indirecte asupra operei; 2 - ale creatiei.

Exista, fara indoiala, riscul de a confunda sursele si arhetipurile cu influentele directe sau indirecte exercitate asupra multilateralului muzician. De aceea, vom porni de la identificarea acestora din urma, pentru a le disocia, cu ajutorul lor, pe cele dintai, chiar daca nu se va putea stabili o linie de demarcatie precisa intre ele. In fond, dupa propriile declaratii, creatia lui Bach a constituit painea cea de toate zilele pentru artistul Enescu. Ori, asa cum demonstreaza Octavian Nemescu, "in stilul muzicii lui Bach se intalnesc elemente arhetipale, ca de pilda: centru de gravitatie, cadente perfecte, acorduri trisonice majore, figuri melodice si ritmice arhetipale, forme simetrice etc" [137]. Si ne va fi greu sa stabilim daca ea, creatia bachiana poate fi considerata numai unul dintre elementele de referinta, poate cel mai important, pentru activitatea creatoare privita bipolar, ca interpret si compozitor, sau - chiar daca numai partial - si un model ideal urmarit cu o consecventa nedisimulata si, in final, deci, unul din reperele arhetipale indirecte.

Multe dintre diferitele influente directe care s-au intalnit in personalitatea creatoare a autorului operei Oedip le descoperim in putinele si fulgurantele detalii incredintate interviurilor amintite. Admirator fara nici cea mai mica rezerva a muzicii lui Johann Sebastian Bach, creatie pe care o considera pana la moarte, echivalentul a ceea ce "Sfanta Cuminecatura este pentru crestini" [138] , dar si al lui Beethoven, "idolul pe care l-am adorat in primul rand" [139], Enescu se declara in acelasi timp, "wagnerian pana in maduva oaselor" [140], dar nu uita sa-i enumere si pe ceilalti "patru idoli ai mei de prima importanta: Gluck, Weber, Schubert si Schumann" [141], dupa ce-l amintise pe Mozart, care "nu dibuie niciodata, ci merge de-a dreptul la tinta, gasind de la inceput ceea ce cauta" [142] si pe Brahms, sub a carui bagheta se presupune ca ar fi cantat la Viena, in orchestra Conservatorului. Nu trebuie ignorata si nici subestimata declaratia enesciana privind cealalta descendenta: "Am fost, sunt si voi ramane pana la moarte elevul lui Gedalge: el mi-a insuflat o doctrina cu care natura mea este intr-un deplin acord" [143].

Obtinem astfel explicatia acceptata de multi enescologi a unei continuitati a simfonismului schumannian - brahmsian - enescian. Singur dezvaluie rezistenta pe care a fost nevoit sa o manifeste fata de pericolul epigonismului. "Nu sunt nedrept cu Conservatorul - unde am cunoscut maestri admirabili si prieteni fermecatori. Dar, daca sunt intrebat la ce data precisa mi-am terminat studiile, nu stiu ce sa raspund, deoarece mi s-a parut totdeauna ca, sufleteste cel putin, parasisem Conservatorul chiar in ziua in care fusesem primit" [144].

Se pare ca va fi ajutat in evitarea tentatiilor epigonice si de folclorul romanesc, care va deveni steaua polara a creatiei enesciene, cu fazele sale cunoscute: citatul folcloric, extragerea si utilizarea unor elemente specifice acestuia (melodice, ritmice sau timbrale etc) si crearea de teme in caracter popular romanesc, fara aservire la motiv. Creatia populara romaneasca mai mult intuita de autorul Pomei Romane si cunoscuta, in primele faze, indeosebi din publicatiile vremii, cum ar fi caietele lui Gheorghe A. Dinicu si apoi din culegerile realizate de Constantin Brailoiu, de care aminteste cu multa admiratie, il ajuta sa-si daltuiasca o creatie cu semnificatii polivalente inca din perioada lansarii in melopolisul vremii - Parisul anilor de desavarsire a pregatirii profesionale. Ori, creatia populara este ea insasi un arhetip, dubland arhetipul care este limbajul muzical.

Cert ramane faptul ca inca din tinerete Enescu se dovedeste un internationalist, ridicand la acest rang folclorul romanesc, asa cum insusi declara intr-o scrisoare adresata in anul 1912, secretarului Filarmonicii din Arad, Iosif Wagner: "Avand un fond de educatie germana si locuind la Paris, pe care-l iubesc din toata inima, fiind roman prin nastere - sunt esentialmente internationalist".

Cea mai mare parte a surselor arhetipale ale creatiei enesciene tine, asadar, de specificul cantecului popular cu multiplele lui valente si cu particularitatile lui, oralitatea, sincretismul, libertatea formei si caracterul improvizatoric si cu componentele arhetipale melodice, ritmice, arhitectonice, dinamice etc. Si ni se pare semnificativ faptul ca indeplinirea acelei nazuinte "de a arunca o punte intre sufletul poporului sau si cel al intregii omeniri" [145], este marcata de tanarul muzician care se inscrie printre cei mai importanti barzi ai neamului sau, cu Poema Romana, cand nu implinise inca varsta de 17 ani. Lucrarea reprezinta o adevarata piatra de hotar a istoriei muzicii romanesti. Enescu descoperea pentru prima data in muzica romaneasca cele trei surse reprezentative ale spiritualitatii noastre: doina, cantecul de joc si intonatiile bizantine, fiecare un reper arhetipal pe care le sudeaza intr-un program descris chiar de el: o seara de vara linistita intr-un sat moldovean, ce precede o sarbatoare, tulburata de o furtuna inteleasa in dublu sens: naturala, urmata de linistea in care cocosii anunta dimineata si una spirituala ce face trecerea de la Doina Oltului - cu reverberatiile ei de restriste si cantarea bisericeasca, cu incarcatura ei spirituala, pana la iuresul jocului numit Sapte scari, melodie ce va aparea ulterior intr-o inspirata prelucrare corala a lui Gavriil Galinescu - S-are mai....

Doina cu ritmul ei liber va constitui fara indoiala unul dintre arhetipurile compozitorului George Enescu si poate mai putin o sursa daca tinem seama de faptul ca doinele din creatia sa sunt cele din culegerile vremii, platind vama cuvenita a trecerii acestora prin filtrul lautaresc. El va prelua din acest gen arhaic al muzicii noastre populare cantabilitatea specifica, dublata de oscilatiile intre liric, nostalgic si tragic, ritmul liber, caracterul improvizatoric, deschis, principiul variational, bogata incarcatura de sensuri meditative, uneori onirice si cu anumite efecte eterofonice. Multi muzicologi aduc in discutie prezenta sentimentului indifinibil al dorului care transgreseaza creatia noastra populara arhaica dar si anumite pagini enesciene. Vorbind despre "sufletul romanesc al lui George Enescu", Marguerite Vessereau subliniaza ca "L'essentiel dans l'ame roumaine, c'est le dor de la vie" si ca "Enesco jouit ardement de la volupte musicale: infuser aux oeuvres son propre sang", desi se grabeste sa completeze: "il connait la douleur" si ca "dans le luth d'Orphee, le pretre musicien, chantaient les seves de l'univers" [146].

Cantecul de joc atrasese atentia viitorului muzician cand avea doar trei ani. Este momentul dezvaluirii dotarii exceptionale a copilului minune dar si al descoperirii principalei sale surse creatoare - folclorul romanesc. Aflat cu mama la statiunea balneo-climaterica nemteana, Baltatesti, copilul aude un taraf de lautari din categoria celor ascultati nu cu mult timp in urma de Musicescu, in aceeasi zona. Este atat de puternic impresionat incat si-a confectionat singur copiile-jucarii ale viorii si tambalului, iar melodia ascultata, Tantarasul, il va urmari pana ce o va tese in ghirlanda primei rapsodii.

Asa cum am aratat cu alta ocazie [147], in codul genetic al lui Enescu se inscrisese nu numai admiratia pentru muzica bisericeasca strabuna dar si expresivitatea acestui limbaj, prin parintii parintilor lui, preoti - si mai ales de la strabunicul sau, Enea Galin, adus la Zvoristea ca dascal de strana, de Ioan Moruzi. Vom mai adauga faptul marturisit de muzician lui Constantin Brailoiu, in anul 1931: "tainele cantarilor bizantine ale Bisericii rasaritene il ispitesc de la o vreme tot mai mult" [148]. Fara indoiala, sonoritatile muzicii bizantine vor avea rolul lor de exceptie in realizarea sintezei dintre Orient si Occident, care o dubleaza pe cea dintre clasic si romantic.

Daca cele doua melodii populare ajung in tesatura simfonica a Poemei Romane prin intermediul unor culegeri de epoca, datorate lui Gheorghe A. Dinicu, psalmodierile bizantine anticipa crearea "in caracter popular romanesc". Ele sunt reprezentate de derularea vocala si fara text, a unor intonatii rezultate din doua scari specifice ale vechii muzici bizantine, una ascendenta si alta descendenta, de o mare forta expresiva in contextul lucrarii. Putem crede ca intuitia arhicunoscuta a tanarului muzician a sesizat si vecinatatea spirituala dar si melodica a celor doua melodii ale lucrarii, Doina Oltului desfasurandu-se intr-un mod popular foarte apropiat de scara glasului VI al muzicii bizantine. Putem deci considera ca melosul bizantin si cel popular romanesc devin la Enescu nu numai surse dar si arhetipuri si ele traverseaza o buna parte a creatiei sale.

Mirajul intoarcerii la obarsii - asupra caruia a staruit Octavian Lazar Cosma [149] - al ruralului, al pastoralului, al naturii si al copilariei constituie alta sursa a creatiei enesciene. Ea este dublata de intoarcerea la copilarie, care domina suita Impresii din copliarie, Rapsodia a II-a, Suita Sateasca, cu acele pagini programatice, intitulate: Strengari zburdand in aer liber. Dupa propriile declaratii chiar si Poema Romana este tributara copilariei: "Incercasem sa pun in aceasta Suita simfonica unele din amintirile din copilarie, transpuse sau mai bine zis stilizate". Asocierea visului copilariei cu cel al ruralului - inteles nu la modul general, ci identificandu-se cu locurile natale - este foarte evidenta in Sateasca, in Poema Romana, in Impresii din copilarie, dar si in declartiile privind conceptia sa artistica. Marturisea despre Oedip: "Parca as fi stat vara sub un pom roditor si nu as fi avut decat sa ma aplec pentru a culege fructele ce cadeau in jurul meu" [150].

Dansurile taranesti constituie finalul Suitei Sateasca, domina intreaga Rapsodie I si finalul Poemei romane. S-a afirmat in repetate randuri ca prima rapsodie enesciana se aseamana cu o veritabila petrecere populara, ceea ce a ingaduit convertirea ei intr-un spectacol muzical-coregrafic. In aceeasi categorie a lucrarilor legate de lumea rurala se inscrie si Uvertura de concert pe motive in caracter popular romanesc, dirijata in America, in anul 1949.

Pastorul apare ca personaj distinct in cea de-a treia parte din Suita Sateasca, Cantecul pastorului rasuna in Oedip, in intonatiile flautului, iar reverberatiile pastorale le intalnim in prima rapsodie si in Poema Romana, dovezi ale propensiunii pentru pastoralul arhaic.

Ca un adevarat corolar rasuna cuvintele sale memorabile: "De Moldova ma simt legat prin toate fibrele mele. Legatura mea cu pamantul, cu cerul si apele Moldovei, nimic nu o poate deznoda. In molcomul peisaj moldovean, printre oamenii cuviinciosi, de discreta noblete sufleteasca ai acestei blagoslovite provincii, ma simt in cel mai prielnic mediu. Ma simt infratit cu tot ce e moldovean (...). Peisajul natal, cu tot ce e pe el, il purtam toata viata la noi - si e prezent in cantec, in poema, in piatra sculptata, in panza pictata, ca si in fapta. Fara el am fi serbezi" [151].

Suita numita atat de plastic si sugestiv Sateasca si considerata de Valentin Timaru ca apropiata "mai mult de programatismul de tipul Pastoralei beethoveniene" [152], reprezinta adevarate pagini autobiografice ale compozitorului, cu insistente asupra amintirilor primilor ani ai vietii sale, in mediul arhaic. Ele sunt intitulate: Casa veche a copliariei in asfintit, Strengari zburdand in aer liber. Urmeaza paginile dedicate peisajului natal: Parau sub luna, Pasari calatoare si corbi, Pastor, pentru a urca, in alte pagini, spre elemente din viata spirituala: Clopote de vecernie, Reinnoire campeneasca, Dansuri rustice. Ea se completeaza intr-un mod unic cu cealalta suita al carei continut programatic este la fel de lapidar exprimat - Impresii din copilarie. Copilul Livenilor nu traieste o experienta asemanatoare cu cea a sturlubaticului fiu al Humulestilor, autor al Amintirilor din copilarie, desi apartin amandoi lumii rurale. De aceea lucarile lor sunt total deosebite si cea enesciana ne trimite fara vrerea noastra la suita amintita. Vom gasi si aici un Parau in fundul gradinii, care ne apropie de camera in care traieste anahoretul copil insotit de Pasarea din colivie si cucul din perete. Locul pastorului este luat de Scripcarul purtator al unor sonoritati baladesti si de Batranul cersetor, o alta fateta a portretului musorgskian realizat in Tablouri dintr-o expozitie. Zburdalniciile si nazdravaniile copilaresti care dau atata savoare amintirilor lui Nica feciorul lui Stefan a Petrei sunt insa substituite cu pagini zugravind viata privita din interiorul camerei natale: Luna patrunde pe geam, Greierasul, Vantul in horn, Furtuna in noaptea de afara, Rasarit de soare. Este usor de ajuns la concluzia ca aceste doua suite completeaza, la celalalt capat al activitatii creatorului, Poema Romana. Toate formeaza un adevarat triptic autobiografic avand ca sursa de baza anii copilariei si orizontul natal, care le-au alimentat copios. Citatele folclorice cedeaza locul in Sateasca si in Impresii din copilarie chintesentelor generalizate provenind din substraturile folclorice cu puternice tente arhetipale. In ce masura aceste surse indubitabile sunt sau pot fi considerate si arhetipuri? Ne ajuta la formularea raspunsului pertinentele analize ale compozitorului si muzicologului Pascal Bentoiu, care, in analiza Impresiilor din copilarie descopera "sugestiile programatice (hora, doina, sarba s. a. m. d.)", care "actioneaza divergent la etajul configuratiei imaginii, dar care se afla reunificat cu eficienta la nivelul structurilor" [153].

Problema "caracterului popular romanesc" l-a preocupat in mod constant pe Enescu. Ea este urmarita cu pertinenta de muzicologul Vasile Tomescu, cel care evidentiaza si faptul ca eminentul muzician a sesizat si relevat cele doua acceptiuni complementare ale notiunii "transpusa la universul muzicii romanesti" si anume "fondul original, distinct al spiritualitatii nationale ca premisa a actului creator, si concretizarea acestuia din urma ca expresie a unei viziuni personale, a unei elaborari inedite, unice" [154]. Stefan Niculescu gasea in urma cu aproape o jumatate de secol si in Sonata a III-a pentru pian, o melodica ce "se afla cuprinsa in sfera intonationala a muzicii populare romanesti, fara sa fie totusi un citat sau o prelucrare folclorica" [155], dominand in mod evident elementele ritmice, armonice si polifonice. In exegeza consacrata lucrarii, muzicologul subliniaza faptul ca "elementele folclorice sunt atat de bine asimilate, incat impreuna cu elementele insusite din muzica universala, se incheaga intr-o unitate stilistica indisolubila". In fond, Enescu insusi recunostea: "Chiar daca noi nu scriem totdeauna in caracter specific romanesc, totusi in bucatile noastre exista ceva care ne deosebeste de ceilalti", dand ca exemplu Octetul de coarde. Lucrarea prezentata de Kneisel "parea tuturor strainilor ca vine din est", iar interpretul i-a spus autorului: "Cand aud acest octet imi amintesc de Romania". Stefan Niculescu aduce in discutie "falsitatea ideii de a desparti net lucrarile lui Enescu scrise intr-un evident caracter popular de cele in care acest caracter se exprima mai putin direct" [156].

Numeroase cercetari care si-au indreptat atentia asupra legaturilor funciare ale creatiei enesciene cu melosul popular scot la lumina tot mai multe elemente care pot fi prezentate in mod sistematic astfel, conducandu-ne in plina arhetipalitate:

- de natura melodica: scari modale prepentatonice, pentatonice, defective, moduri populare diatonice si cromatice, prezenta subtonului si a ornamentatiei specifice - unele prezente si in muzica de sorginte bizantina, intonatii cuprinzand recitative specifice baladei si doinei romanesti, microintervale, interventii netemperate si efecte eterofonice, cantabilitatea emblematica etc;

- ritmice: ritmul divizionar, dominant in prima rapsodie, parlando-rubato si formule recitativice frecvente in opera Oedip si in lucrarile din constelatia ei, mergand pana la ritmul liber (pentru care dovedeste o propensiune mai ales in ultima perioada de creatie), trecerea insesizabila de la melodie la declamatie s. a. m. d.

- trebuie retinuta si preferinta pentru monodie, exprimata prioritar in scari modale sau in ehuri bizantine, preferinta dublata de utilizarea isonului si a eterofoniei, a rezonantei naturale, de melodica doinita, rubato, de dinamica expresiva etc, elemente specifice atat muzicii populare romanesti dar si celei bizantine, pentru libertatea improvizatorica si contrastele timbrale, pentru inseninarile melodice si spiritul meditativ, pentru instinctul proportiilor, toate puse in slujba exprimarii specificului spiritualitatii nationale. Exemplul cel mai frecvent citat in acest sens il constituie celebrul Preludiu la unison, dat de Kodaly elevilor sai ca model tipic de monodie. Formulele implicite arhetipale tin si la Enescu de binomurile catabasis - anabasis, crestere - descrestere in planul intensitatii, agogicii, constructiei melodice, al tensionarii ritmice dar si al structurii tripartite tipice sonatei sau a dramatrurgiei muzicale. In lucrarea sa de doctorat, Dan Dediu se ocupa si de "mono-sistemele arhetipale" si citeaza un fragment din cel de-al doilea Cvartet pentru vioara, viola, violoncel si pian, opus 30, ca exemplu pentru textele muzicale evolutive incomplete.

Se poate discuta in gandirea enesciana si despre un efect dublu al arhetipalului, ce se gaseste in zonele cele mai profunde ale inconstientului fiintei, deoarece - asa cum afirma Enescu insusi - "muzica, revarsandu-se in adancimile sufletului, patrunde in cele mai tacute taine ale simtirii".

Surprize mari ne asteapta in descifrarea trasaturilor creatiei enesciene legate de starea sufleteasca indefinibila si specifica neamului romanesc - dorul, considerat de insusi Enescu "nelamurit, dar adanc miscator". Si prin aceasta, Enescu isi reinscrie numele la loc de cinste printre creatorii care ilustreaza in forme cu totul specifice cele trei entitati reprezentative ale spiritualitatii romanesti, rezumate in cuvintele sustinute de Constantin Noica pentru a figura intr-un dictionar dedicat termenilor desemnand realitati spirituale definitorii ale unor culturi nationale: doina, dor, colinda [157].

Adeziunea constanta fata de sursele nationale, pe care le alatura intr-o forma inegalata arhetipurilor universale, determina acele "moduri de exprimare absolut personale si, uneori, de o elocventa cu totul interioara (...), vocabularul sau, sintaxa si orchestra sa", de care aminteste Emile Vuillermoz. Sorgintea acestora o putem descoperi cu ajutorul propriilor declaratii, cum este cea din anul 1931: "Originalitatea muzicii noastre nu trebuie cautata decat numai in melodia noastra populara" [158], recomandand depasirea formelor scolare, europenizante si trecerea la faza superioara de "inventie in caracterul popular", in "atmosfera romaneasca".

Inca din tinerete Enescu se convinsese nu numai de concizia si expresivitatea folclorului si a sonoritatilor bizantine, orientale, precum si de valoarea marii literaturi, dar si de de forta miturilor reprezentative, ale celor mai rezistente valori arhaice ale spiritualitatii nationale si universale, toate dovedindu-se deopotriva surse si arhetipuri ale propriei creatii. Atractia surselor antice eline s-a concretizat in incercarile si proiectele unor lucrari ca: Daphne, Antigona sau Icarios, analizate pe larg de O. L. Cosma in monografia operei Oedip. Din Vechiul Testament provin textele unor schite si proiecte ce preced capodopera vietii lui - Oedip - si anume: Visul lui Saul, Fiica lui Jefta si Ahasverus.

Se poate discuta despre o adevarata atractie a unor "vechi legende romanesti", ce pot fi considerate autentice arhetipuri, atractie evidenta in perioada cuprinsa intre succesul Poemei Romane si proiectarea operei Oedip. Este citat interviul din 12 martie 1936, din preziua premierei pariziene a lucrarii considerata de el insusi "opera vietii mele". Interviul reproduce pe cel din Paris-Midi in care scrie: "ma gandesc la o veche legenda a tarii mele, in care o femeie este zidita in constructia unei manastiri. Lucrarea aceasta s-ar numi Mesterul Manole. Dar, va repet, nu sunt grabit. Iubesc prea mult muzica pentru a o sacrifica in implinirea unei sarcini grabite". Din pacate, lucrarea nu va avansa, considerandu-se ca vina ar purta-o Adrian Maniu, caruia muzicianul i-ar fi propus scrierea libretului pe care poetul nu l-a realizat. Un plan asemanator, ramas in acelasi stadiu al proiectului, este cel al operei comice Prin Carpati, care confirma dorinta artistului de a aborda un subiect romanesc. Nu uitam tentatiile Mioritei si apelul la versurile eminesciene pentru finalul Simfoniei a V-a.

In aceste conditii de cautare febrila a unor subiecte potrivite cu structura si cu idealurile sale si datorita si unor imprejurari favorabile, cum ar fi intalnirea cu arta marelui tragedian francez, Mounet- Sully, Enescu se opreste asupra tragediilor lui Sofocle Oedip-rege si Oedip la Colona. Din substanta lor dramatica isi va extrage materialul viitoarei opere, in care exegetul ei gaseste cu indreptatire o ingemanare fericita: "tema universala devine nationala, iar muzica enesciana, universala" [159]. Dupa mai multe cautari de incadrare a noii lucrari, autorul si-o defineste ca tragedie lirica, reinviind un gen ale carui izvoare merg pana la esentele tragediei antice, ducand pe culmi nebanuite si principiile wagneriene. In Amintirile sale precizeaza ca "Oedip este un personaj al tuturor timpurilor, un personaj universal si drama lui poate fi prin urmare talmacita si intr-un limbaj modern" [160]. Cu cateva pagini mai inainte autorul considera ca nu el alesese sursa, ci tocmai invers, un asemenea subiect "te alege el pe tine. Te prinde, te tine si nu-ti mai da drumul. Nu te poti desprinde decat luand in mana condeiul si hartia cu portative". Gasim in aceste randuri explicatia fortei cu care acest arhetip s-a impus compozitorului roman, realizatorul uneia dintre lucrarile reprezentative ale genului. Caci vom retine explozia sa din randurile precedente: "Inchipuiti-va un asemenea subiect! Sa abordezi antichitatea in tot ceea ce are ea mai minunat, mai legendar si in acelasi timp mai omenesc!" [161]. Unde va duce aceasta adeziune totala fata de subiectul sau, ne rezuma Arthur Honegger in numarul din 19 martie 1955, din Le Figaro litteraire: "Ne aflam in prezenta operei capitale a unuia dintre cei mai mari maestri; ea poate sustine comparatia cu piscurile artei lirice. Aceasta partitura este tot atat de indepartata de succedaneele wagneriene ca si de pastisele debussyste sau pucciniene. Ea este de o absoluta originalitate si de o putere dramatica pur si simplu formidabila".

Ciclul intiulat Sept chansons de Clement Marot, poet renascentist, reprezentant al Pleiadei, aprofundeaza si pune in evidenta mesajul versurilor marelui poet francez. Muzicianul scoate in relief cu mai multa pregnanta calitatile muzicale ale acestora, reconfirmandu-si statutul de om al Renasterii, "ratacit in epoca noastra" - cum il considera in 1954, Antoine Golea. Reamintim si cealalta fateta a indreptarii muzicianului spre idealurile renascentiste - aluzia la Infernul dantesc, din Simfonia a III-a.

"Am asteptat sa se faca in mine - dupa o lunga perioada de asimilare organica - fuziunea modului de exprimare folcloric cu natura mea de simfonist innascut" - precizeaza singur muzicianul in perioada afirmarii marii sale creatii nazuind "spre mai bine".

Visul poate fi considerat o alta sursa a creatiei enesciene in masura in care lumea reveriei, a contemplatiei senine cu ademenirile si meandrele lor, ca modalitati de investigare a sinelui, a zonei celei mai profunde a inconstientului, poate deveni asa ceva si muzica visului se invecineaza cu cea a dorului. Spre deosebire de multi alti creatori sedusi de chemarile visarii romantice, ale onirismului si ale inclinatiilor contemplative, Enescu se dovedeste dominat de un lirism impetuos, de o visare treaza si ne da singur cheia intrarii in aceasta lume: "Viata mea este un vis si visul este toata viata mea...; natura mea ma indeamna spre o visare continua...; port in mine un vis permanent: simt, zi si noapte, in inima mea un freamat permanent" [162]. Aceasta stare este o permanenta in viata si in activitatea creatorului, in care visul interior nu cunoaste intreruperi, la masa de lucru el devenind mai limpede si - dupa propriile declaratii - netezindu-i forma [163].

Cel care a semnalat in modul cea mai laconic si mai profund atat sursele cat si arhetipurile creatiei enesciene dar si principala ei calitate - inscrierea spiritualitatii nationale in cultura universala - este scriitorul Liviu Rebreanu. El aprecia in 1931, la timpul cand muzicianul implinea varsta de 50 de ani: "George Enescu reprezinta in fata lumii sufletul romanesc in tot ce are el mai curat si mai inaltator". Enescu va confirma prin creatia sa credinta unuia dintre urmasii sai, dupa care "muzica poate fi chiar mai mult decat un limbaj total; muzica poate fi si este o energie a Vietii, un arc voltaic intre subiect si subiect, intre obiect si subiect" [164].
Care este, deci, principala problema a raspandirii muzicii enesciene? Desigur, dupa criteriul unei cat mai aprofundate cercetari ale sensurilor strict muzicale, menirea interpretilor este cea de a pleda pentru cuprinderea semnificatiilor ideatice, urmarind efectul direct asupra publicului, implicarea si, finalmente "intrarea in posesie" a creatiei respective, ceea ce nu s-a intamplat inca decat fragmentar. Este adevarat, atentia pedagogilor a fost mai mult solicitata, pentru o cvasi-permanenta a studiului muzicii enesciene, mai ales la nivelul anilor de formare si definitivare a pregatirii universitare. Ca se poate intampla un anotimp de exceptie, cum a fost toamna celei de a XV-a editii a Festivalului enescian (2001), cum este, evident, actuala editie, care a revenit mai ales la marile titluri simfonice, este foarte bine, caci multi s-au mirat descoperind cu astfel de prilejuri, chiar partial, valorile muzicii Maestrului. Intre un asemenea moment si ceea ce trebuie sa urmeze, pentru ca secolul XXI sa devina intr-adevar secolul intelegerii si asumarii plenare a componisticii enesciene exista insa o anume discrepanta. Stim ca asa ar trebui sa se intample, intuim ca George Enescu poate deveni pentru Romania ceea ce este deja, spre pilda si cu insistenta, un Sibelius pentru Finlanda, un Bartok pentru Ungaria sau un De Falla pentru Spania. Dar, iata, de la incheierea fiecarei editii a Festivalului, fenomen repetat si dupa editiile anterioare, in loc sa continue propagarea declansata de evenimentul respectiv, a urmat in general o tacere prelungita, asemanatoare cu odihna dupa satietate. Ritmica si dimensiunea temporala a absentelor, iata o considerabila luare de pozitie antienesciana care ne determina sa avem unele ezitari in fata unui optimism de ocazie. Ne-am obisnuit sa vorbim admirativ, sa declaram drept evidente dimensiunile personalitatii sale si, apoi, sa le lasam hazardului.
